杜陵叟，杜陵居，歲種薄田一頃餘。三月無雨旱風起，麥苗不秀多黃死。九月降霜秋早寒，禾穗未熟皆青乾。長吏明知不申破，急斂暴徵求考課。典桑賣地納官租，明年衣食將何如？剝我身上帛，奪我口中粟。虐人害物即豺狼，何必鉤爪鋸牙食人肉？不知何人奏皇帝，帝心惻隱知人弊。白麻紙上書德音，京畿盡放今年稅。昨日裡胥方到門，手持敕牒榜鄉村。十家租稅九家畢，虛受吾君蠲免恩。庭前盡日立到夜，燈下有時坐徹明。此情不語何人會，時復長吁一兩聲。斜月入前楹，迢迢夜坐情。梧桐上階影，蟋蟀近床聲。曙傍窗間至，秋從簟上生。感時因憶事，不寢到雞鳴。憶得少年長乞巧，竹竿頭上願絲多。煙霄微月澹長空，銀漢秋期萬古同。幾許歡情與離恨，年年並在此宵中。盡日松下坐，有時池畔行。行立與坐臥，中懷澹無營。不覺流年過，亦任白髮生。不為世所薄，安得遂閒情。歲去年來塵土中，眼看變作白頭翁。如何辦得歸山計，兩頃村田一畝宮。冉牛與顏淵，卞和與馬遷。或罹天六極，或被人刑殘。顧我信為幸，百骸且完全。五十不為夭，吾今欠數年。知分心自足，委順身常安。故雖窮退日，而無慼慼顏。昔有榮先生，從事於其間。今我不量力，舉心欲攀援。窮通不由己，歡戚不由天。命即無奈何，心可使泰然。且務由己者，省躬諒非難。勿問由天者，天高難與言。隨緣逐處便安閒，不入朝廷不住山。心似虛舟浮水上，身同宿鳥寄林間。尚平婚嫁了無累，馮翊符章封卻還。處分貧家殘活計，匹如身後莫相關。昔為鳳閣郎，今為二千石。自覺不如今，人言不如昔。昔雖居近密，終日多憂惕。有詩不敢吟，有酒不敢吃。今雖在疏遠，竟歲無牽役。飽食坐終朝，長歌醉通夕。人生百年內，疾速如過隙。先務身安閒，次要心歡適。事有得而失，物有損而益。所以見道人，觀心不觀跡。自從委順任浮沈，漸覺年多功用深。面上減除憂喜色，胸中消盡是非心。妻兒不問唯耽酒，冠蓋皆慵只抱琴。長笑靈均不知命，江蘺叢畔苦悲吟。我知世無幻，了無幹世意。世知我無堪，亦無責我事。由茲兩相忘，因得長自遂。自遂意何如，閒官在閒地。閒地唯東都，東都少名利。閒官是賓客，賓客無牽累。嵇康日日懶，畢卓時時醉。酒肆夜深歸，僧房日高睡。形安不勞苦，神泰無憂畏。從宦三十年，無如今氣味。鴻雖脫羅弋，鶴尚居祿位。唯此未忘懷，有時猶內愧。高人樂丘園，中人慕官職。一事尚難成，兩途安可得。遑遑幹世者，多苦時命塞。亦有愛閒人，又為窮餓逼。我今幸雙逐，祿仕兼遊息。未嘗羨榮華，不省勞心力。妻孥與婢僕，亦免愁衣食。所以吾一家，面無憂喜色。蘇杭自昔稱名郡，牧守當今當好官。兩地江山蹋得遍，五年風月詠將殘。幾時酒盞曾拋卻？何處花枝不把看？白髮滿頭歸得也，詩情酒興漸闌珊。須白麵微紅，醺醺半醉中。百年隨手過，萬事轉頭空。臥疾瘦居士，行歌狂老翁。仍聞好事者，將我畫屏風。白衣居士紫芝仙，半醉行歌半坐禪。今日維摩兼飲酒，當時綺季不請錢。等閒池上留賓客，隨事燈前有管絃。但問此身銷得否，分司氣味不論年。形容瘦薄詩情苦，豈是人間有相人？只合一生眠白屋，何因三度擁朱輪？金章未佩雖非貴，銀榼常攜亦不貧。唯是無兒頭早白，被天磨折恰平均。悶發每吟詩引興，興來兼酌酒開顏。欲逢假日先招客，正對衙時亦望山。句檢簿書多鹵莽，堤防官吏少機關。誰能頭白勞心力，人道無才也是閒。隨宜飲食聊充腹，取次衣裘亦暖身。未必得年非瘦薄，無妨長福是單貧。老龜豈羨犧牲飽，蟠木寧爭桃李春？隨分自安心自斷，是非何用問閒人。兩枝楊柳小樓中，嫋娜多年伴醉翁。明日放歸歸去後，世間就不要春風。前有別楊柳枝，夢得繼和有“春盡絮飛”之句。又復戲答。柳老春深日又斜，任他飛向別人家。誰能更學孩童戲，尋逐春風捉柳花。蘇家小女舊知名，楊柳風前別有情。剝條盤作銀環樣，卷葉吹為玉笛聲。一樹春風千萬枝，嫩於金色軟於絲。永豐南角荒園裡，盡日無人屬阿誰？一樹衰殘委泥土，雙林榮曜植天庭。定知此後天文裡，柳宿光中添兩星。細故隨緣盡，衰形具體微。鬥閒僧尚鬧，較瘦鶴猶肥。老遣寬裁襪，寒教厚絮衣。馬從銜草展，雞任啄籠飛。只要天和在，無令物性違。自餘君莫問，何是復何非？絕弦與斷絲，猶有卻續時。唯有衷腸斷，應無續得期。月出照北堂，光華滿階墀。涼風從西至，草木日夜衰。桐柳減綠陰，蕙蘭消碧滋。感物私自念，我心亦如之。安得長少壯，盛衰迫天時。人生如石火，為樂常苦遲。曈曈太陽如火色，上行千里下一刻。出為白晝入為夜，圓轉如珠住不得。住不得，可奈何，為君舉酒歌短歌。歌聲苦，詞亦苦，四座少年君聽取。今夕未竟明夕催，秋風才往春風回。人無根蒂時不駐，朱顏白日相隳頹。勸君且強笑一面，勸君且強飲一杯。人生不得長歡樂，年少須臾老到來。邯鄲驛裡逢冬至，抱膝燈前影伴身。想得家中夜深坐，還應說著遠行人。弄日臨溪坐，尋花繞寺行。時時聞鳥語，處處是泉聲。帝城春欲暮，喧喧車馬度。共道牡丹時，相隨買花去。貴賤無常價，酬直看花數。灼灼百朵紅，戔戔五束素。上張幄幕庇，旁織巴籬護。水灑復泥封，移來色如故。家家習為俗，人人迷不悟。有一田舍翁，偶來買花處。低頭獨長嘆，此嘆無人喻。一叢深色花，十戶中人賦。我有所念人，隔在遠遠鄉。我有所感事，結在深深腸。鄉遠去不得，無日不瞻望。腸深解不得，無夕不思量。況此殘燈夜，獨宿在空堂。秋天殊未曉，風雨正蒼蒼。不學頭陀法，前心安可忘？早蛩啼復歇，殘燈滅又明。隔窗知夜雨，芭蕉先有聲。低花樹映小妝樓，春入眉心兩點愁。斜倚欄干背鸚鵡，思量何事不回頭。一樹春風千萬枝，嫩如金色軟於絲。永豐西角荒園裡，盡日無人屬阿誰？肺病不飲酒，眼昏不讀書。端然無所作，身意閒有餘。雞棲籬落晚，雪映林木疏。幽獨已雲極，何必山中居。風雨蕭條秋少客，門庭冷靜晝多關。金羈駱馬近賣卻，羅袖柳枝尋放還。書卷略尋聊取睡，酒杯淺把粗開顏。眼昏入夜休看月，腳重經春不上山。心靜無妨喧處寂，機忘兼覺夢中閒。是非愛惡銷停盡，唯寄空身在世間。空腹一盞粥，飢食有餘味。南檐半床日，暖臥因成睡。綿袍擁兩膝，竹几支雙臂。從旦直至昏，身心一無事。心足即為富，身閒乃當貴。富貴在此中，何必居高位。君看裴相國，金紫光照地。心苦頭盡白，才年四十四。乃知高蓋車，乘者多憂畏。深閉竹間扉，靜掃松下地。獨嘯晚風前，何人知此意。看山盡日坐，枕帙移時睡。誰能從我遊，使君心無事。雪散因和氣，冰開得暖光。春銷不得處，唯有鬢邊霜。雪消冰又釋，景和風復暄。滿庭田地溼，薺葉生牆根。官舍悄無事，日西斜掩門。不開莊老卷，欲與何人言。雨露由來一點恩，爭能遍佈及千門？三千宮女胭脂面，幾個春來無淚痕！淚溼羅巾夢不成，夜深前殿按歌聲。紅顏未老恩先斷，斜倚薰籠坐到明。東窗晚無熱，北戶涼有風。盡日坐復臥，不離一室中。中心本無系，亦與出門同。上馬臨出門，出門復逡巡。回頭問妻子，應怪春遊頻。誠知春遊頻，其奈老大身。朱顏去復去，白髮新更新。請君屈十指，為我數交親。大限年百歲，幾人及七旬。我今六十五，走若下阪輪。假使得七十，只有五度春。逢春不遊樂，但恐是痴人。人老何所樂，樂在歸鄉國。我歸故園來，九度逢寒食。故園在何處，池館東城側。四鄰梨花時，二月伊水色。豈獨好風土，仍多舊親戚。出去恣歡遊，歸來聊燕息。有官供祿俸，無事勞心力。但恐優穩多，微躬銷不得。家貧親愛散，身病交遊罷。眼前無一人，獨掩村齋臥。冷落燈火暗，離披簾幕破。策策窗戶前，又聞新雪下。長年漸省睡，夜半起端坐。不學坐忘心，寂莫安可過。兀然身寄世，浩然心委化。如此來四年，一千三百夜。明妃風貌最娉婷，合在椒房應四星。只得當年備宮掖，何曾專夜奉幃屏？見疏從道迷圖畫，知屈那教配虜庭？自是君恩薄如紙，不須一向恨丹青。留春春不住，春歸人寂寞。厭風風不定，風起花蕭索。既興風前嘆，重命花下酌。勸君嘗綠醅，教人拾紅萼。桃飄火焰焰，梨墮雪漠漠。獨有病眼花，春風吹不落。紫袖紅弦明月中，自彈自感暗低容。弦凝指咽聲停處，別有深情一萬重。西北油然雲勢濃，須臾滂沛雨飄空。頓疏萬物焦枯意，定看秋郊稼穡豐。圃旱憂葵堇，農旱憂禾菽。人各有所私，我旱憂松竹。鬆幹竹焦死，眷眷在心目。灑葉溉其根，汲水勞僮僕。油雲忽東起，涼雨悽相續。似面洗垢塵，如頭得膏沐。千柯習習潤，萬葉欣欣綠。十日澆灌功，不如一霢霂。方知宰生靈，何異活草木。所以聖與賢，同心調玉燭。誰道群生性命微，一般骨肉一般皮。勸君莫打枝頭鳥，子在巢中望母歸。時難年荒世業空，弟兄羈旅各西東。田園寥落干戈後，骨肉流離道路中。弔影分為千里雁，辭根散作九秋蓬。共看明月應垂淚，一夜鄉心五處同。葉聲落如雨，月色白似霜。夜深方獨臥，誰為拂塵床？山齋方獨往，塵事莫相仍。藍輿辭鞍馬，緇徒換友朋。朝餐唯藥菜，夜伴只紗燈。除卻青衫在，其餘便是僧。服氣崔常侍，燒丹鄭舍人。常期生羽翼，那忽化灰塵。每遇淒涼事，還思潦倒身。唯知趁杯酒，不解鍊金銀。睡適三尸性，慵安五藏神。無憂亦無喜，六十六年春。萬里清光不可思，添愁益恨繞天涯。誰人隴外久征戍？何處庭前新別離？失寵故姬歸院夜，沒蕃老將上樓時。照他幾許人腸斷，玉兔銀蟾遠不知。羲和走馭趁年光，不許人間日月長。遂使四時都似電，爭教兩鬢不成霜。榮銷枯去無非命，壯盡衰來亦是常。已共身心要約定，窮通生死不驚忙。煙景淡濛濛，池邊微有風。覺寒蛩近壁，知暝鶴歸籠。長貌隨年改，衰情與物同。夜來霜厚薄，梨葉半低紅。藍橋春雪君歸日，秦嶺秋風我去時。每到驛亭先下馬，循牆繞柱覓君詩。籬菊花稀砌桐落，樹陰離離日色薄。單幕疏簾貧寂寞，涼風冷露秋蕭索。光陰流轉忽已晚，顏色凋殘不如昨。萊妻臥病月明時，不搗寒衣空搗藥。張翰一杯酒，榮期三樂歌。聰明傷混沌，煩惱汙頭陀。簟冷秋生早，階閒日上多。近來門更靜，無雀可張羅。紅杏初生葉，青梅已綴枝。闌珊花落後，寂寞酒醒時。坐悶低眉久，行慵舉足遲。少年君某怪，頭白自應知。籃舁出即忘歸舍，柴戶昏猶未掩關。聞客病時慚體健，見人忙處覺身閒。清涼秋寺行香去，和暖春城拜表還。木雁一篇須記取，致身才與不才間。薄晚支頤坐，中宵枕臂眠。一從身去國，再見日周天。老度江南歲，春拋渭北田。潯陽來早晚，明日是三年。病眼少眠非守歲，老心多感又臨春。火銷燈盡天明後，便是平頭六十人。歲暮紛多思，天涯渺未歸。老添新甲子，病減舊容輝。鄉國仍留念，功名已息機。明朝四十九，應轉悟前非。白髮生來三十年，而今須鬢盡皤然。歌吟終日如狂叟，衰疾多時似瘦仙。八戒夜持香火印，三元朝念蕊珠篇。其餘便被春收拾，不作閒遊即醉眠。雪發隨梳落，霜毛繞鬢垂。加添老氣味，改變舊容儀。不肯長如漆，無過總作絲。最憎明鏡裡，黑白半頭時。昔年八月十五夜，曲江池畔杏園邊。今年八月十五夜，湓浦沙頭水館前。西北望鄉何處是？東南見月幾回圓。臨風一嘆無人會，今夜清光似往年。白髮知時節，暗與我有期。今朝日陽裡，梳落數莖絲。家人不慣見，憫默為我悲。我云何足怪，此意爾不知。凡人年三十，外壯中已衰。但思寢食味，已減二十時。況我今四十，本來形貌羸。書魔昏兩眼，酒病沉四肢。親愛日零落，在者仍別離。身心久如此，白髮生已遲。由來生老死，三病長相隨。除卻念無生，人間無藥治。把君詩卷燈前讀，詩盡燈殘天未明。眼痛滅燈猶暗坐，逆風吹浪打船聲。半朽臨風樹，多情立馬人。開元一株柳，長慶二年春。春令有常候，清明桐始發。何此巴峽中，桐花開十月？豈伊物理變？信是土宜別。地氣反寒暄，天時倒生殺。草木堅強物，所稟固難奪。風候一參差，榮枯遂乖剌。況吾北人性，不耐南方熱。強羸壽夭間，安得依時節？池殘寥落水，窗下悠揚日。嫋嫋秋風多，槐花半成實。下有獨立人，年來四十一。涼冷三秋夜，安閒一老翁。臥遲燈滅後，睡美雨聲中。灰宿溫瓶火，香添暖被籠。曉晴寒未起，霜葉滿階紅。望海樓明照曙霞，護江堤白蹋晴沙。城東樓名望海樓。濤聲夜入伍員廟，柳色春藏蘇小家。紅袖織綾誇柿蒂，青旗沽酒趁梨花。杭州出柿蒂，花者尤佳也。其俗釀酒趁梨花時熟，號為梨花春。誰開湖寺西南路？草綠裙腰一道斜。孤山寺路在湖洲中，草綠時望如裙腰。亦莫戀此身，亦莫厭此身。此身何足戀，萬劫煩惱根。此身何足厭，一聚虛空塵。無戀亦無厭，始是逍遙人。南浦悽悽別，西風嫋嫋秋。一看腸一斷，好去莫回頭。外事因慵廢，中懷與靜期。尋泉上山遠，看筍出林遲。白石磨樵斧，青竿理釣絲。澄青深淺好，最愛夕陽時。欲笑隨情酒逐身，此身雖老未辜春。春來點檢閒遊數，猶自多於年少人。晦叔墳荒草已陳，夢得墓溼土猶新。微之捐館將一紀，杓直歸丘二十春。城中雖有故第宅，庭蕪園廢生荊榛。篋中亦有舊書札，紙穿字蠹成灰塵。平生定交取人窄，屈指相知唯五人。四人先去我在後，一枝蒲柳衰殘身。豈無晚歲新相識，相識面親心不親。人生莫羨苦長命，命長感舊多悲辛。少時猶不憂生計，老後誰能惜酒錢。共把十千沽一斗，相看七十欠三年。閒徵雅令窮經史，醉聽清吟勝管絃。更待菊黃家醞熟，共君一醉一陶然。半醉閒行湖岸東，馬鞭敲鐙轡瓏璁。萬株松樹青山上，十里沙堤明月中。樓角漸移當路影，潮頭欲過滿江風。歸來未放笙歌散，畫戟門開蠟燭紅。逐勝移朝宴，留歡放晚衙。賓寮多謝客，騎從半吳娃。到處銷春景，歸時及月華。城陰一道直，燭焰兩行斜。東吹先催柳，南霜不殺花。皋橋夜沽酒，燈火是誰家。欲忘忘未得，欲去去無由。兩腋不生翅，二毛空滿頭。坐看新落葉，行上最高樓。暝色無邊際，茫茫盡眼愁。三月三十日，春歸日復暮。惆悵問春風，明朝應不住。送春曲江上，眷眷東西顧。但見撲水花，紛紛不知數。人生似行客，兩足無停步。日日進前程，前程幾多路？兵刀與水火，儘可違之去。唯有老到來，人間無避處。感時良為已，獨倚池南樹。今日送春心，心如別親故。銀花鑿落從君勸，金屑琵琶為我彈。不獨送春兼送老，更嘗一著更聽看。八年十二月，五日雪紛紛。竹柏皆凍死，況彼無衣民！回觀村閭間，十室八九貧。北風利如劍，布絮不蔽身。唯燒蒿棘火，愁坐夜待晨。乃知大寒歲，農者尤苦辛。顧我當此日，草堂深掩門。褐裘覆絁被，坐臥有餘溫。倖免飢凍苦，又無壟畝勤。念彼深可愧，自問是何人。已任時命去，亦從歲月除。中心一調伏，外累盡空虛。名宦意已矣，林泉計何如。擬近東林寺，溪邊結一廬。窮陰急景坐相催，壯齒韶顏去不回。舊病重因年老發，新愁多是夜長來。膏明自爇源多事，雁默先烹為不才。禍福細尋無會處，不如且進手中杯。石榴枝上花千朵，荷葉杯中酒十分。滿院弟兄皆痛飲，就中大戶不如君。慘澹歲雲暮，窮陰動經旬。霜風裂人面，冰雪摧車輪。而我當是時，獨不知苦辛。晨炊廩有米，夕爨廚有薪。夾帽長覆耳，重裘寬裹身。加之一杯酒，煦嫗如陽春。洛城士與庶，比屋多飢貧。何處爐有火？誰家甑無塵？如我飽暖者，百人無一人。安得不慚愧，放歌聊自陳。金火不相待，炎涼雨中變。林晴有殘蟬，巢冷無留燕。沉吟卷長簟，愴惻收團扇。向夕稍無泥，閒步青苔院。月出砧杵動，家家搗秋練。獨對多病妻，不能理針線。冬衣殊未制，夏服行將綻。何以迎早秋，一杯聊自勸。孟夏百物滋，動植一時好。麋鹿樂深林，蟲蛇喜豐草。翔禽愛密葉，遊鱗悅新藻。天和遺漏處，而我獨枯槁。一身在天末，骨肉皆遠道。舊國無來人，寇戎塵浩浩。沉憂竟何益，只自勞懷抱。不如放身心，冥然任天造。潯陽多美酒，可使杯不燥。湓魚賤如泥，烹灸無昏早。朝飯山下寺，暮醉湖中島。何必歸故鄉，茲焉可終老。平旦寅，早起堂前參二親。處分家中送疎水，莫教父母喚頻聲。日出卯，立身之本須行孝。甘餄{右為危}盤中莫使空，時時奉上知飢飽。食時辰，居家治務最須懃。無事等閒莫外宿，歸來勞費父嫌憎。隅中巳，終孝之心不合二。竭力懃酬乳哺恩，自得名高上史記。正南午，侍奉尊親莫辭訴。回幹就溼長成人，如今去合論辛苦。日昳未，在家行孝兼行義。莫取妻言兄弟疏，卻教父母流雙淚。晡時申，父母堂前莫動塵。縱月些些不稱意，向前小語善諮聞。日入酉，但願父母得長壽。身如鬆栢色堅政，莫學愚人多飲酒。黃昏戌，下簾拂床早交畢。安置父母臥高堂，睡定然乃抽身出。人定亥，父母年高須保愛。但能行孝向尊親，總得揚名於後世。夜半子，孝養父母存終始。百年恩愛暫時間，莫學愚人不歡喜。雞鳴醜，高樓大宅得安久。常勸父母發慈心，孝得題名終不朽。林靜蚊未生，池靜蛙未鳴。景長天氣好，竟日和且清。春禽餘哢在，夏木新陰成。兀爾水邊坐，翛然橋上行。自問一何適，身閒官不輕。料錢隨月用，生計逐日營。食飽慚伯夷，酒足愧淵明。壽倍顏氏子，富百黔婁生。有一即為樂，況吾四者並。所以私自慰，雖老有心情。可憐夭豔正當時，剛被狂風一夜吹。今日流鶯來舊處，百般言語泥空枝。靖安宅裡當窗柳，望驛臺前撲地花。兩處春光同日盡，居人思客客思家。霜降水返壑，風落木歸山。冉冉歲將宴，物皆複本源。何此南遷客，五年獨未還？命屯分已定，日久心彌安。亦嘗心與口，靜念私自言：去國固非樂，歸鄉未必歡。何須自生苦，舍易求其難？病來城裡諸親故，厚薄親疏心總知。唯有蔚章於我分，深於同在翰林時。今朝春氣寒，自問何所欲。蘇暖薤白酒，乳和地黃粥。豈惟厭饞口，亦可調病腹。助酌有枯魚，佐餐兼旨蓄。省躬念前哲，醉飽多慚忸。君不聞靖節先生樽長空，廣文先生飯不足。嘉陵江曲曲江池，明月雖同人別離。一宵光景潛相憶，兩地陰晴遠不知。誰料江邊懷我夜，正當池畔望君時。今朝共語方同悔，不解多情先寄詩。晨遊紫閣峰，暮宿山下村。村老見餘喜，為餘開一尊。舉杯未及飲，暴卒來入門。紫衣挾刀斧，草草十餘人。奪我席上酒，掣我盤中飧。主人退後立，斂手反如賓。中庭有奇樹，種來三十春。主人惜不得，持斧斷其根。口稱採造家，身屬神策軍。主人慎勿語，中尉正承恩。春風先發苑中梅，櫻杏桃梨次第開。薺花榆莢深村裡，亦道春風為我來。早聞元九詠君詩，恨與盧君相識遲。今日逢君開舊卷，卷中多道贈微之。相看掩淚情難說，別有傷心事豈知。聞道咸陽墳上樹，已抽三丈白楊枝。巴東船舫上巴西，波面風生雨腳齊。水蓼冷花紅簌簌，江蘺溼葉碧悽悽。江畔誰家唱竹枝，前聲斷咽後聲遲。怪來調苦緣詞苦，多是通州司馬詩。瞿塘峽口水煙低，白帝城頭月向西。唱到竹枝聲咽處，寒猿閒鳥一時啼。竹枝苦怨怨何人，夜靜山空歇又聞。蠻兒巴女齊聲唱，愁殺江南病使君。二毛生鏡日，一葉落庭時。老去爭由我，愁來欲泥誰？空銷閒歲月，不見舊親知。唯弄扶床女，時時強展眉。西風飄一葉，庭前颯已涼。風池明月水，衰蓮白露房。其奈江南夜，綿綿自此長。泉石尚依依，林疏僧亦稀。何年辭水閣，今夜宿雲扉。謾獻長楊賦，虛拋薜荔衣。不能成一事，贏得白頭歸。寒月沉沉洞房靜，真珠簾外梧桐影。秋霜欲下手先知，燈底裁縫剪刀冷。病不出門無限時，今朝強出與誰期。經年不上江樓醉，勞動春風颺酒旗。繞池閒步看魚遊，正值兒童弄釣舟。一種愛魚心各異，我來施食爾垂鉤。湖上春來似畫圖，亂峰圍繞水平鋪。鬆排山面千重翠，月點波心一顆珠。碧毯線頭抽早稻，青羅裙帶展新蒲。未能拋得杭州去，一半句留是此湖。花枝缺處青樓開，豔歌一曲酒一杯。美人勸我急行樂，自古朱顏不再來。君不見外州客，長安道，一回來，一回老。步月憐清景，眠鬆愛綠陰。早年詩思苦，晚歲道情深。夜學禪多坐，秋牽興暫吟。悠然兩事外，無處更留心。麥死春不雨，禾損秋早霜。歲晏無口食，田中采地黃。採之將何用，持以易餱糧。凌晨荷鋤去，薄暮不盈筐。攜來朱門家，賣與白麵郎。與君啖肥馬，可使照地光。願易馬殘粟，救此苦飢腸。戰馬春放歸，農牛冬歇息。何獨徇名人，終身役心力？來者殊未已，去者不知還。我今悟已晚，六十方退閒。猶勝不悟者，老死紅塵間。名無高與卑，未得多健羨。事無小與大，已得多厭賤。如此常自苦，反此或自安。此理知甚易，此道行甚難。勿信人虛語，君當事上看。柳湖鬆島蓮花寺，晚動歸橈出道場。盧橘子低山雨重，栟櫚葉戰水風涼。煙波澹盪搖空碧，樓殿參差倚夕陽。到岸請君回首望，蓬萊宮在海中央。隴西鸚鵡到江東，養得經年觜漸紅。常恐思歸先剪翅，每因餵食暫開籠。人憐巧語情雖重，鳥憶高飛意不同。應似朱門歌舞妓，深藏牢閉後房中。竟日語還默，中宵棲復驚。身囚緣彩翠，心苦為分明。暮起歸巢思，春多憶侶聲。誰能拆籠破，從放快飛鳴？人各有所好，物固無常宜。誰謂爾能舞，不如閒立時。七十而致仕，禮法有明文。何乃貪榮者，斯言如不聞？可憐八九十，齒墜雙眸昏。朝露貪名利，夕陽憂子孫。掛冠顧翠緌，懸車惜朱輪。金章腰不勝，傴僂入君門。誰不愛富貴？誰不戀君恩？年高須告老，名遂合退身。少時共嗤誚，晚歲多因循。賢哉漢二疏，彼獨是何人？寂寞東門路，無人繼去塵。遊宦京都二十春，貧中無處可安貧。長羨蝸牛猶有舍，不如碩鼠解藏身。卻求容立錐頭地，免似漂流木偶人。但道吾廬心便足，敢辭湫隘與囂塵。建昌江水縣門前，立馬教人喚渡船。忽似妄年歸蔡渡，草風沙雨渭河邊。養無晨昏膳，隱無伏臘資。遂求及親祿，黽勉來京師。薄俸未及親，別家已經時。冬積溫席戀，春違採蘭期。夏至一陰生，稍稍夕漏遲。塊然抱愁者，長夜獨先知。悠悠鄉關路，夢去身不隨。坐惜時節變，蟬鳴槐花枝。十月鷹出籠，草枯雉兔肥。下韝隨指顧，百擲無一遺。鷹翅疾如風，鷹爪利如錐。本為鳥所設，今為人所資。孰能使之然，有術甚易知。取其向背性，制在飢飽時。不可使長飽，不可使長飢。飢則力不足，飽則揹人飛。乘飢縱搏擊，未飽須縶維。所以爪翅功，而人坐收之。聖明馭英雄，其術亦如斯。鄙語不可棄，吾聞諸獵師。弦清撥剌語錚錚，背卻殘燈就月明。賴是心無惆悵事，不然爭奈子絃聲。絲桐合為琴，中有太古聲。古聲淡無味，不稱今人情。玉徽光彩滅，朱弦塵土生。廢棄來已久，遺音尚泠泠。不辭為君彈，縱彈人不聽。何物使之然？羌笛與秦箏。秋涼卷朝簟，春暖撤夜衾。雖是無情物，欲別尚沉吟。況與有情別，別隨情淺深。二年歡笑意，一旦東西心。獨留誠可念，同行力不任。前事詎能料，後期諒難尋。唯有潺湲淚，不惜共沾襟。老思不禁春，風光照眼新。花房紅鳥觜，池浪碧魚鱗。倚棹誰為伴，持杯自問身。心情多少在，六十二三人。詩，綺美，瑰奇。明月夜，落花時。能助歡笑，亦傷別離。調清金石怨，吟苦鬼神悲。天下只應我愛，世間惟有君知。自從都尉別蘇句，便到司空送白辭。巫峽中心郡，巴城四面春。草青臨水地，頭白見花人。憂喜皆心火，榮枯是眼塵。除非一杯酒，何物更關身？玉芝觀裡王居士，服氣餐霞善養身。夜後不聞龜喘息，秋來唯長鶴精神。容顏盡怪長如故，名姓多疑不是真。貴重榮華輕壽命，知君悶見世間人。聞君減寢食，日聽神仙說。暗待非常人，潛求長生訣。言長本對短，未離生死轍。假使得長生，才能勝夭折。松樹千年朽，槿花一日歇。畢竟共虛空，何須誇歲月。彭殤徒自異，生死終無別。不如學無生，無生即無滅。烏啼鵲噪昏喬木，清明寒食誰家哭。風吹曠野紙錢飛，古墓壘壘春草綠。棠梨花映白楊樹，盡是死生別離處。冥冥重泉哭不聞，蕭蕭暮雨人歸去。置琴曲几上，慵坐但含情。何煩故揮弄，風弦自有聲。春來有色暗融融，先到詩情酒思中。柳岸霏微浥塵雨，杏園澹盪開花風。聞君獨遊心鬱郁，薄晚新晴騎馬出。醉思詩侶有同年，春嘆翰林無暇日。雲夫首唱寒玉音，蔚章繼和春搜吟。此時我亦閉門坐，一日風光三處心。雲夫、蔚章同年及第。時餘與蔚章同在翰林。］晚函秋霧誰相似，如玉佳人帶酒容。晚隨酒客花間散，夜與琴僧月下期。心中萬事不思量，坐倚屏風臥向陽。漸覺詠詩猶老醜，豈宜憑酒更粗狂。頭垂白髮我思退，腳蹋青雲君欲忙。只有今春相伴在，花前剩醉兩三場。中庭晒服玩，忽見故鄉履。昔贈我者誰？東鄰嬋娟子。因思贈時語，特用結終始。永願如履綦，雙行復雙止。自吾謫江郡，漂盪三千里。為感長情人，提攜同到此。今朝一惆悵，反覆看未已。人只履猶雙，何曾得相似？可嗟復可惜，錦表繡為裡。況經梅雨來，色暗花草死。前日君家飲，昨日王家宴。今日過我廬，三日三會面。當歌聊自放，對酒交相勸。為我盡一杯，與君發三願。一願世清平，二願身強健。三願臨老頭，數與君相見。年顏老少與君同，眼未全昏耳未聾。放醉臥為春日伴，趁歡行入少年叢。尋花借馬煩川守，弄水偷船惱令公。聞道洛城人盡怪，呼為劉白二狂翁。小宅非全陋，中堂不甚卑。聊堪會親族，足以貯妻兒。暖帳迎冬設，溫爐向夜施。裘新青兔褐，褥軟白猿皮。似鹿眠深草，如雞宿穩枝。逐身安枕蓆，隨事有屏帷。病致衰殘早，貧營活計遲。由來蠶老後，方是繭成時。久病曠心賞，今朝一登山。山秋雲物冷，稱我清羸顏。白石臥可枕，青蘿行可攀。意中如有得，盡日不欲還。人生無幾何，如寄天地間。心有千載憂，身無一日閒。何時解塵網，此地來掩關。病上籃輿相送來，衰容秋思兩悠哉。涼風嫋嫋吹槐子，卻請行人勸一杯。此州乃竹鄉，春筍滿山谷。山夫折盈抱，抱來早市鬻。物以多為賤，雙錢易一束。置之炊甑中，與飯同時熟。紫籜坼故錦，素肌擘新玉。每日遂加餐，經時不思肉。久為京洛客，此味常不足。且食勿踟躕，南風吹作竹。上有萬仞山，下有千丈水。蒼蒼兩岸間，闊狹容一葦。瞿唐呀直瀉，灩澦屹中峙。未夜黑巖昏，無風白浪起。大石如刀劍，小石如牙齒。一步不可行，況千三百里。苒箬竹蔑稔，欹危楫師趾。一跌無完舟，吾生繫於此。常聞仗忠信，蠻貊可行矣。自古漂沉人，豈盡非君子。況吾時與命，蹇舛不足恃。常恐不才身，復作無名死。晨光出照屋樑明，初開啟門鼓一聲。犬上階眠知地溼，鳥臨窗語報天晴。半銷宿酒頭仍重，新脫冬衣體乍輕。睡覺心空思想盡，近來鄉夢不多成。白花冷澹無人愛，亦佔芳名道牡丹。應似東宮白贊善，被人還喚作朝官。煙攢錦帳凝還散，風捲羅帷掩更開。岳陽城下水漫漫，獨上危樓倚曲欄。春岸綠時連夢澤，夕波紅處近長安。猿攀樹立啼何苦，雁點湖飛渡亦難。此地唯堪畫圖障，華堂張與貴人看。三月盡是頭白日，與春老別更依依。憑鶯為向楊花道，絆惹春風莫放歸。晨雞才發聲，夕雀俄斂冀。晝夜往復來，疾如出入息。非徒改年貌，漸覺無心力。自念因念君，俱為老所逼。君年雖校少，憔悴謫南國。三年不放歸，炎瘴消顏色。山無殺草霜，水有含沙蜮。健否遠不知，書多隔年得。願君少愁苦，我亦加餐食。各保金石軀，以慰長相憶。一病經四年，親朋書信斷。窮通合易交，自笑知何晚。元君在荊楚，去日唯雲遠。彼獨是何人，心如石不轉？憂我貧病身，書來唯勸勉：上言少愁苦，下道加餐飯。憐君為謫吏，窮薄家貧褊。三寄衣食資，數盈二十萬。豈是貪衣食？感君心繾綣！念我口中食，分君身上暖。不因身病久，不因命多蹇。平生親友心，豈得知深淺？六月初七日，江頭蟬始鳴。石楠深葉裡，薄暮兩三聲。一催衰鬢色，再動故園情。西風殊未起，秋思先秋生。憶昔在東掖，宮槐花下聽。今朝無限思，雲樹繞湓城。月出先照山，風生先動水。亦如早蟬聲，先入閒人耳。一聞愁意結，再聽鄉心起。渭上新蟬聲，先聽渾相似。衡門有誰聽，日暮槐花裡。無月無燈寒食夜，夜深獨立暗花前。忽因時節驚年幾，四十如今欠一年。漠漠暗苔新雨地，微微涼露欲秋天。莫對月明思往事，損君顏色減君年。身為近密拘，心為名檢縛。月夜與花時，少逢杯酒樂。唯有元夫子，閒來同一酌。把手或酣歌，展眉時笑謔。今春除御史，前月之東洛。別來未開顏，塵埃滿尊杓。蕙風晚香盡，槐雨餘花落。秋意一蕭條，離容兩寂寞。況隨白日老，共負青山約。誰識相念心，韝鷹與籠鶴。四十九年身老日，一百五夜月明天。抱膝思量何事在，痴男騃女喚鞦韆。食櫱不易食梅難，櫱能苦兮梅能酸。未如生別之為難，苦在心兮酸在肝。晨雞再鳴殘月沒，征馬連嘶行人出。回看骨肉哭一聲，梅酸櫱苦甘如蜜。黃河水白黃雲秋，行人河邊相對愁。天寒野曠何處宿，棠梨葉戰風颼颼。生離別，生離別，憂從中來無斷絕。憂極心勞血氣衰，未年三十生白髮。勸君一醆君莫辭，勸君兩醆君莫疑，勸君三醆君始知。面上今日老昨日，心中醉時勝醒時。天地迢遙自長久，白兔赤烏相趁走。身後堆金拄北斗，不如生前一樽酒。君不見春明門外天欲明，喧喧歌哭半死生。遊人駐馬出不得，白輿素車爭路行。歸去來，頭已白，典錢將用買酒吃。好風朧月清明夜，碧砌紅軒刺史家。獨繞回廊行復歇，遙聽絃管暗看花。炎炎者烈火，營營者小蠅。火不熱貞玉，蠅不點清冰。此苟無所受，彼莫能相仍。乃知物性中，各有能不能。古稱怨恨死，則人有所懲。懲淫或應可，在道未為弘。譬如蜩鷃徒，啾啾啅龍鵬。宜當委之去，寥廓高飛騰。豈能泥塵下，區區酬怨憎。胡為坐自苦，吞悲仍撫膺。病愛枕蓆涼，日高眠未輟。弟兄呼我起，今日重陽節。起登西原望，懷抱同一豁。移座就菊叢，糕酒前羅列。雖無絲與管，歌笑隨情發。白日未及傾，顏酡耳已熱。酒酣四向望，六合何空闊。天地自久長，斯人幾時活。請看原下村，村人死不歇。一村四十家，哭葬無虛月。指此各相勉，良辰且歡悅。早起上肩舁，一杯平旦醉。晚憩下肩舁，一覺殘春睡。身不經營物，心不思量事。但恐綺與裡，只如吾氣味。青松高百尺，綠蕙低數寸。同生大塊間，長短各有分。長者不可退，短者不可進。若用此理推，窮通兩無悶。椿壽八千春，槿花不經宿。中間復何有，冉冉孤生竹。竹身三年老，竹色四時綠。雖謝椿有餘，猶勝槿不足。莫買寶剪刀，虛費千金直。我有心中愁，知君剪不得。莫磨解結錐，徒勞人氣力。我有腸中結，知君解不得。莫染紅絲線，徒誇好顏色。我有雙淚珠，知君穿不得。莫近紅爐火，炎氣徒相逼。我有兩鬢霜，知君銷不得。刀不能剪心愁，錐不能解腸結。線不能穿淚珠，火不能銷鬢雪。不如飲此神聖盃，萬念千憂一時歇。三年典郡歸，所得非金帛。天竺石兩片，華亭鶴一隻。飲啄供稻粱，包裹用茵席。誠知是勞費，其奈心愛惜。遠從餘杭郭，同到洛陽陌。下擔拂雲根，開籠展霜翮。貞姿不可雜，高性宜其適。遂就無塵坊，仍求有水宅。東南得幽境，樹老寒泉碧。池畔多竹陰，門前少人跡。未請中庶祿，且脫雙驂易。豈獨為身謀？安吾鶴與石。白金換得青松樹，君既先栽我不栽。幸有西風易憑仗，夜深偷送好聲來。陋巷孤寒士，出門苦恓恓。雖雲志氣高，豈免顏色低。平生同門友，通籍在金閨。曩者膠漆契，邇來雲雨睽。正逢下朝歸，軒騎五門西。是時天久陰，三日雨悽悽。蹇驢避路立，肥馬當風嘶。回頭忘相識，佔道上沙堤。昔年洛陽社，貧賤相提攜。今日長安道，對面隔雲泥。近日多如此，非君獨慘悽。死生不變者，唯聞任與黎。時世妝，時世妝，出自城中傳四方。時世流行無遠近，腮不施朱面無粉。烏膏注脣脣似泥，雙眉畫作八字低。妍媸黑白失本態，妝成盡似含悲啼。圓鬟無鬢堆髻樣，斜紅不暈赭面狀。昔聞被髮伊川中，辛有見之知有戎。元和妝梳君記取，髻堆面赭非華風。里巷多通水，林園盡不扃。鬆身為外戶，池面是中庭。元氏詩三帙，陳家酒一瓶。醉來狂發詠，鄰女映籬聽。有官慵不選，有田慵不農。屋穿慵不葺，衣裂慵不縫。有酒慵不酌，無異樽常空。有琴慵不彈，亦與無弦同。家人告飯盡，欲炊慵不舂。親朋寄書至，欲讀慵開封。嘗聞嵇叔夜，一生在慵中。彈琴復鍛鐵，比我未為慵。江城寒角動，沙洲夕鳥還。獨在高亭上，西南望遠山。年長身轉慵，百事無所欲。乃至頭上發，經年方一沐。沐稀發苦落，一沐仍半禿。短鬢經霜蓬，老面辭春木。強年過猶近，衰相來何速。應是煩惱多，心焦血不足。漸少不滿把，漸短不盈尺。況茲短少中，日夜落復白。既無神仙術，何除老死籍？只有解脫門，能度衰苦厄。掩鏡望東寺，降心謝禪客。衰白何足言，剃落猶不惜。好官病免曾三度，散地歸休已七年。老自退閒非世棄，貧蒙強健是天憐。韋荊南去留春服，王侍中來乞酒錢。便得一年生計足，與君美食復甘眠。人生變改故無窮，昔是朝官今野翁。久寄形於朱紫內，漸抽身入蕙荷中。荷衣、蕙帶皆楚詞也。無情水任方圓器，不繫舟隨去住風。猶有鱸魚蓴菜興，來春或擬往江東。古劍寒黯黯，鑄來幾千秋。白光納日月，紫氣排鬥牛。有客借一觀，愛之不敢求。湛然玉匣中，秋水澄不流。至寶有本性，精剛無與儔。可使寸寸折，不能繞指柔。願快直士心，將斷佞臣頭。不願報小怨，夜半刺私仇。勸君慎所用，無作神兵羞。奉詔登左掖，束帶參朝議。何言初命卑，且脫風塵吏。杜甫陳子昂，才名括天地。當時非不遇，尚無過斯位。況餘蹇薄者，寵至不自意。驚近白日光，慚非青雲器。天子方從諫，朝廷無忌諱。豈不思匪躬，適遇時無事。受命已旬月，飽食隨班次。諫紙忽盈箱，對之終自愧。慈烏失其母，啞啞吐哀音。晝夜不飛去，經年守故林。夜夜夜半啼，聞者為沾襟。聲中如告訴，未盡反哺心。百鳥豈無母，爾獨哀怨深。應是母慈重，使爾悲不任。昔有吳起者，母歿喪不臨。嗟哉斯徒輩，其心不如禽。慈烏復慈烏，鳥中之曾參。賣藥向都城，行憩青門樹。道逢馳驛者，色有非常懼。親族走相送，欲別不敢住。私怪問道旁，何人復何故？雲是右丞相，當國握樞務。祿厚食萬錢，恩深日三顧。昨日延英對，今日崖州去。由來君臣間，寵辱在朝暮。青青東郊草，中有歸山路。歸去臥雲人，謀身計非誤。舊居清渭曲，開門當蔡渡。十年方一還，幾欲迷歸路。追思昔日行，感傷故遊處。插柳作高林，種桃成老樹。因驚成人者，盡是舊童孺。試問舊老人，半為繞村墓。浮生同過客，前後遞來去。白日如弄珠，出沒光不住。人物日改變，舉目悲所遇。回念念我身，安得不衰暮。朱顏銷不歇，白髮生無數。唯有山門外，三峰色如故。我與二三子，策名在京師。官小無職事，閒於為客時。沉沉道觀中，心賞期在茲。到門車馬回，入院巾杖隨。清和四月初，樹木正華滋。風清新葉影，鳥戀殘花枝。向夕天又晴，東南餘霞披。置酒西廊下，待月杯行遲。須臾金魄生，若與吾徒期。光華一照耀，殿角相參差。終夜清景前，笑歌不知疲。長安名利地，此興幾人知。琢玉以為架，綴珠以為籠。玉架絆野鶴，珠籠鎖冥鴻。鴻思雲外天，鶴憶鬆上風。珠玉信為美，鳥不戀其中。臺中蕭侍御，心與鴻鶴同。晚起慵冠豸，閒行厭避驄。昨見憶山詩，詩思浩無窮。歸夢杳何處，舊居茫水東。秋閒杉桂林，春老芝術叢。自雲別山後，離抱常忡忡。衣繡非不榮，持憲非不雄。所樂不在此，悵望草堂空。七月行已半，早涼天氣清。清晨起巾櫛，徐步出柴荊。露杖筇竹冷，風襟越蕉輕。閒攜弟侄輩，同上秋原行。新棗未全赤，晚瓜有餘馨。依依田家叟，設此相逢迎。自我到此村，往來白髮生。村中相識久，老幼皆有情。留連向暮歸，樹樹風蟬聲。是時新雨足，禾黍夾道青。見此令人飽，何必待西成。夜泊鸚鵡洲，江月秋澄澈。鄰船有歌者，發詞堪愁絕。歌罷繼以泣，泣聲通復咽。尋聲見其人，有婦顏如雪。獨倚帆檣立，娉婷十七八。夜淚如真珠，雙雙墮明月。借問誰家婦，歌泣何悽切。一問一沾襟，低眉終不說。廬宮山下州，湓浦沙邊宅。宅北倚高岡，迢迢數千尺。上有青青竹，竹間多白石。茅亭居上頭，豁達門四闢。前楹捲簾箔，北牖施床蓆。江風萬里來，吹我涼淅淅。日高公府歸，巾笏隨手擲。脫衣恣搔首，坐臥任所適。時傾一杯酒，曠望湖天夕。口詠獨酌謠，目送歸飛翮。慚無出塵操，未免折腰役。偶獲此閒居，謬似高人跡。春生何處暗周遊？海角天涯遍始休。先遣和風報訊息，續教啼鳥說來由。展張草色長河畔，點綴花房小樹頭。若到故園應覓我，為傳淪落在江州。常聞南華經，巧勞智憂愁。不如無能者，飽食但遨遊。平生愛慕道，今日近此流。自來潯陽郡，四序忽已周。不分物黑白，但與時沉浮。朝餐夕安寢，用是為身謀。此外即閒放，時尋山水幽。春遊慧遠寺，秋上庾公樓。或吟詩一章，或飲茶一甌。身心一無系，浩浩如虛舟。富貴亦有苦，苦在心危憂。貧賤亦有樂，樂在身自由。布裘寒擁頸，氈履溫承足。獨立冰池前，久看洗霜竹。先除老且病，次去纖而曲。剪棄猶可憐，琅玕十餘束。青青復籊籊，頗異凡草木。依然若有情，回頭語僮僕。小者截魚竿，大者編茅屋。勿作彗與箕，而令糞土辱。晰晰燎火光，氳氳臘酒香。嗤嗤童稚戲，迢迢歲夜長。堂上書帳前，長幼合成行。以我年最長，次第來稱觴。七十期漸近，萬緣心已忘。不唯少歡樂，兼亦無悲傷。素屏應居士，青衣侍孟光。夫妻老相對，各坐一繩床。顧虎頭畫維摩居士圖白衣素屏也。晚來天色好，獨出江邊步。憶與李舍人，曲江相近住。常雲遇清景，必約同幽趣。若不訪我來，還須覓君去。開眉笑相見，把手期何處。西寺老胡僧，南園亂松樹。攜持小酒榼，吟詠新詩句。同出復同歸，從朝直至暮。風雨忽消散，江山眇回互。潯陽與涔陽，相望空雲霧。心期自乖曠，時景還如故。今日郡齋中，秋光誰共度。禁署寒氣遲，孟冬菊初坼。新黃間繁綠，爛若金照碧。仙郎小隱日，心似陶彭澤。秋憐潭上看，日慣籬邊摘。今來此地賞，野意潛自適。金馬門內花，玉山峰下客。寒芳引清句，吟玩煙景夕。賜酒色偏宜，握蘭香不敵。悽悽百卉死，歲晚冰霜積。唯有此花開，殷勤助君惜。錢嘗居藍田山下，故云。人各有一癖，我癖在章句。萬緣皆已消，此病獨未去。每逢美風景，或對好親故。高聲詠一篇，恍若與神遇。自為江上客，半在山中住。有時新詩成，獨上東巖路。身倚白石崖，手攀青桂樹。狂吟驚林壑，猿鳥皆窺覷。恐為世所嗤，故就無人處。煩暑鬱未退，涼飆潛已起。寒溫與盛衰，遞相為表裡。蕭蕭秋林下，一葉忽先委。勿言微搖落，搖落從此始。五年職翰林，四年蒞潯陽。一年巴郡守，半年南宮郎。二年直綸閣，三年刺史堂。凡此十五載，有詩千餘章。境興周永珍，土風備四方。獨無洛中作，能不心悢悢。今為春宮長，始來遊此鄉。徘徊伊澗上，睥睨嵩少傍。遇物輒一詠，一詠傾一觴。筆下成釋憾，卷中同補亡。往往顧自哂，眼昏須鬢蒼。不知老將至，猶自放詩狂。佐邑意不適，閉門秋草生。何以娛野性？種竹百餘莖。見此溪上色，憶得山中情。有時公事暇，盡日繞欄行。勿言根未固，勿言陰未成。已覺庭宇內，稍稍有餘清。最愛近窗臥，秋風枝有聲。嘉魚薦宗廟，靈龜貢邦家。應龍能致雨，潤我百穀芽。蠢蠢水族中，無用者蝦蟆。形穢肌肉腥，出沒於泥沙。六月七月交，時雨正滂沱。蝦蟆得其志，快樂無以加。地既蕃其生，使之族類多。天又與其聲，得以相喧譁。豈惟玉池上，汙君清泠波。可獨瑤瑟前，亂君鹿鳴歌。常恐飛上天，跳躍隨姮娥。往往蝕明月，遣君無奈何。祿俸優饒官不卑，就中閒適是分司。風光暖助遊行處，雨雪寒供飲宴時。肥馬輕裘還且有，粗歌薄酒亦相隨。微躬所要今皆得，只是蹉跎得校遲。蘇家小女名簡簡，芙蓉花腮柳葉眼。十一把鏡學點妝，十二抽針能繡裳。十三行坐事調品，不肯迷頭白地藏。玲瓏雲髻生菜樣，飄搖風袖薔薇香。殊姿異態不可狀，忽忽轉動如有光。二月繁霜殺桃李，明年欲嫁今年死。丈人阿母勿悲啼，此女不是凡夫妻。恐是天仙謫人世，只合人間十三歲。大都好物不堅牢，彩雲易散琉璃脆。天可度，地可量，唯有人心不可防。但見丹誠赤如血，誰知偽言巧似簧。勸君掩鼻君莫掩，使君夫婦為參商。勸君掇蜂君莫掇，使君父子成豺狼。海底魚兮天上鳥，高可射兮深可釣。唯有人心相對時，咫尺之間不能料。君不見李義府之輩笑欣欣，笑中有刀潛殺人。陰陽神變皆可測，不測人間笑是瞋。平臺高數尺，臺上結茅茨。東西疏二牖，南北開兩扉。蘆簾前後卷，竹簟當中施。清冷白石枕，疏涼黃葛衣。開衿向風坐，夏日如秋時。嘯傲頗有趣，窺臨不知疲。東窗對華山，三峰碧參差。南檐當渭水，臥見雲帆飛。仰摘枝上果，俯折畦中葵。足以充飢渴，何必慕甘肥。況有好群從，旦夕相追隨。青宮官冷靜，赤縣事繁劇。一閒復一忙，動作經時隔。清觴久廢酌，白日頓虛擲。念此忽踟躕，悄然心不適。豈無舊交結？久別或遷易。亦有新往還，相見多形跡。唯君於我分，堅久如金石。何況老大來，人情重姻戚。會稀歲月急，此事真可惜。幾回開口笑，便到髭鬚白。公門苦鞅掌，盡日無間隙。猶冀乘暝來，靜言同一夕。形適外無恙，心恬內無憂。夜來新沐浴，肌發舒且柔。寬裁夾烏帽，厚絮長白裘。裘溫裹我足，帽暖覆我頭。先進酒一杯，次舉粥一甌。半酣半飽時，四體春悠悠。是月歲陰暮，慘冽天地愁。白日冷無光，黃河凍不流。何處征戍行？何人羈旅遊？窮途絕糧客，寒獄無燈囚。勞生彼何苦？遂性我何優？撫心但自愧，孰知其所由？含桃實已落，紅薇花尚薰。冉冉三月盡，晚鶯城上聞。獨持一杯酒，南亭送殘春。半酣忽長歌，歌中何所云？雲我五十餘，未是苦老人。刺史二千石，亦不為賤貧。天下三品官，多老於我身。同年登第者，零落無一分。親故半為鬼，僮樸多見孫。念此聊自解，逢酒且歡欣。鶴有不群者，飛飛在野田。飢不啄腐鼠，渴不飲盜泉。貞姿自耿介，雜鳥何翩翾。同遊不同志，如此十餘年。一興嗜慾念，遂為矰繳牽。委質小池內，爭食群雞前。不惟懷稻粱，兼亦競腥羶。不惟戀主人，兼亦狎烏鳶。物心不可知，天性有時遷。一飽尚如此，況乘大夫軒。風光煙火清明日，歌哭悲歡城市間。何事不隨東洛水，誰家又葬北邙山。中橋車馬長無已，下渡舟航亦不閒。冢墓累累人擾擾，遼東悵望鶴飛還。日居復月諸，環回照下土。使我玄雲發，化為素絲縷。稟質本羸劣，養生仍莽鹵。痛飲困連宵，悲吟飢過午。遂令頭上發，種種無尺五。根稀比黍苗，梢細同釵股。豈是乏膏沐，非關櫛風雨。最為悲傷多，心焦衰落苦。餘者能有幾，落者不可數。禿似鵲填河，墜如烏解羽。蒼華何用祝，苦辭亦休吐。匹如剃頭僧，豈要巾冠主。憲臺文法地，翰林清切司。鷹猜課野鶴，驥德責山麋。課責雖不同，同歸非所宜。是以方寸內，忽忽暗相思。夏日獨上直，日長何所為。澹然無他念，虛靜是吾師。形委有事牽，心與無事期。中臆一以曠，外累都若遺。地貴身不覺，意閒境來隨。但對鬆與竹，如在山中時。情性聊自適，吟詠偶成詩。此意非夫子，餘人多不知。伏枕君寂寂，折腰我營營。所嗟經時別，相去一宿程。攜手昨何時，昆明春水平。離郡來幾日，太白夏雲生。之子未得意，貧病客帝城。貧堅志士節，病長高人情。隱几自恬澹，閉門無送迎。龍臥心有待，鶴瘦貌彌清。清機發為文，投我如振瓊。何以慰飢渴，捧之吟一聲。日晦雲氣黃，東北風切切。時從村南還，新與兄弟別。離襟淚猶溼，回馬嘶未歇。欲歸一室坐，天陰多無月。夜長火消盡，歲暮雨凝結。寂寞滿爐灰，飄零上階雪。對雪畫寒灰，殘燈明覆滅。灰死如我心，雪白如我發。所遇皆如此，頃刻堪愁絕。回念入坐忘，轉憂作禪悅。平生洗心法，正為今宵設。平生見流水，見此轉留連。況此朱門內，君家新引泉。伊流決一帶，洛石砌千拳。與君三伏月，滿耳作潺湲。深處碧磷磷，淺處清濺濺。碕岸束嗚咽，沙汀散淪漣。翻浪雪不盡，澄波空共鮮。兩岸灩預口，一泊瀟湘天。曾作天南客，漂流六七年。何山不倚杖，何水不停船。巴峽聲心裡，松江色眼前。今朝小灘上，能不思悠然。山束邑居窄，峽牽氣候偏。林巒少平地，霧雨多陰天。隱隱煮鹽火，漠漠燒畬煙。賴此東樓夕，風月時翛然。憑軒望所思，目斷心涓涓。背春有去雁，上水無來船。我懷巴東守，本是關西賢。平生已不淺，流落重相憐。水梗漂萬里，籠禽囚五年。新恩同雨露，遠郡鄰山川。書信雖往復，封疆徒接連。其如美人面，欲見杳無緣。迢迢香爐峰，心存耳目想。終年牽物役，今日方一往。攀蘿蹋危石，手足勞俯仰。同遊三四人，兩人不敢上。上到峰之頂，目眩神怳怳。高低有萬尋，闊狹無數丈。不窮視聽界，焉識宇宙廣。江水細如繩，湓城小於掌。紛吾何屑屑，未能脫塵鞅。歸去思自嗟，低頭入蟻壤。自哂此迂叟，少迂老更迂。家計不一問，園林聊自娛。竹間琴一張，池上酒一壺。更無俗物到，但與秋光俱。古石蒼錯落，新泉碧縈紆。焉用車馬客，即此是吾徒。猶有所思人，各在城一隅。杳然愛不見，搔首方踟躕。玄晏風韻遠，子真雲貌孤。誠知厭朝市，何必憶江湖。能來小澗上，一聽潺湲無？新結一茅茨，規模儉且卑。土階全壘塊，山木半留皮。陰合連藤架，叢香近菊籬。壁宜藜杖倚，門稱荻簾垂。窗裡風清夜，檐間月好時。留連嘗酒客，句引坐禪師。伴宿雙棲鶴，扶行一侍兒。綠醅量醆飲，紅稻約升炊。齷齪豪家笑，酸寒富室欺。陶廬閒自愛，顏巷陋誰知。螻蟻謀深穴，鷦鷯佔小枝。各隨其分足，焉用有餘為。吾雛字阿羅，阿羅才七齡。嗟吾不才子，憐汝無弟兄。撫養雖驕呆，性識頗聰明。學母畫眉樣，效吾詠詩聲。我齒今欲墮，汝齒昨始生。我頭髮盡落，汝頂髻初成。老幼不相待，父衰汝孩嬰。緬想古人心，慈愛亦不輕。蔡邕念文姬，於公嘆緹縈。敢求得汝力？但未忘父情。拾得折劍頭，不知折之由。一握青蛇尾，數寸碧峰頭。疑是斬鯨鯢，不然刺蛟虯。缺落泥土中，委棄無人收。我有鄙介性，好剛不好柔。勿輕直折劍，猶勝曲全鉤。前池秋始半，卉物多摧壞。欲暮槿先萎，未霜荷已敗。默然有所感，可以從茲誡。本不種鬆筠，早凋何足怪。鑿池貯秋水，中有蘋與芰。天旱水暗消，塌然委空地。有似泛泛者，附離權與貴。一旦恩勢移，相隨共憔悴。身閒無所為，心閒無所思。況當故園夜，復此新秋池。岸暗鳥棲後，橋明月出時。菱風香散漫，桂露光參差。靜境多獨得，幽懷竟誰知。悠然心中語，自問來何遲。朝衣薄且健，晚簟清仍滑。社近燕影稀，雨餘蟬聲歇。閒中得詩境，此境幽難說。露荷珠自傾，風竹玉相戛。誰能一同宿，共玩新秋月。暑退早涼歸，池邊好時節。季桓心豈忠，其富過周公。陽貨道豈正，其權執國命。由來富與權，不繫才與賢。所託得其地，雖愚亦獲安。彘肥因糞壤，鼠穩依社壇。蟲獸尚如是，豈謂無因緣？展禽胡為者？直道竟三黜。顏子何如人？屢空聊過日。皆懷王佐道，不踐陪臣秩。自古無奈何，命為時所屈。有如草木分，天各與其一。荔枝非名花，牡丹無甘實。不得哭，潛別離。不得語，暗相思。兩心之外無人知。深籠夜鎖獨棲鳥，利劍春斷連理枝。河水雖濁有清日，烏頭雖黑有白時。惟有潛離與暗別，彼此甘心無後期。絲綸閣下文書靜，鐘鼓樓中刻漏長。獨坐黃昏誰是伴？紫薇花對紫微郎。非老亦非少，年過三紀餘。非賤亦非貴，朝登一命初。才小分易足，心寬體長舒。充腸皆美食，容膝即安居。況此鬆齋下，一琴數帙書。書不求甚解，琴聊以自娛。夜直入君門，晚歸臥吾廬。形骸委順動，方寸付空虛。持此將過日，自然多晏如。昏昏復默默，非智亦非愚。渭水綠溶溶，華山青崇崇。山水一何麗，君子在其中。才與世會合，物隨誠感通。德星降人福，時雨助歲功。化行人無訟，囹圄千日空。政順氣亦和，黍稷三年豐。客自帝城來，驅馬出關東。愛此一郡人，如見太古風。方今天子心，憂人正忡忡。安得天下守，盡得如袁公。月出鳥棲盡，寂然坐空林。是時心境閒，可以彈素琴。清泠由木性，恬澹隨人心。心積和平氣，木應正始音。響餘群動息，曲罷秋夜深。正聲感元化，天地清沉沉。塵架多文集，偶取一卷披。未及看姓名，疑是陶潛詩。看名知是君，惻惻令我悲。詩人多蹇厄，近日誠有之。京兆杜子美，猶得一拾遺。襄陽孟浩然，亦聞鬢成絲。嗟君兩不如，三十在布衣。擢第祿不及，新婚妻未歸。少年無疾患，溘死於路歧。天不與爵壽，唯與好文詞。此理勿複道，巧曆不能推。南山雪未盡，陰嶺留殘白。西澗冰已消，春溜含新碧。東風來幾日，蟄動萌草坼。潛知陽和功，一日不虛擲。愛此天氣暖，來拂溪邊石。一坐欲忘歸，暮禽聲嘖嘖。蓬蒿隔桑棗，隱映煙火夕。歸來問夜餐，家人烹薺麥。我生來幾時？萬有四千日。自省於其間，非憂即有疾。老去慮漸息，年來病初愈。忽喜身與心，泰然兩無苦。況茲孟夏月，清和好時節。微風吹夾衣，不寒復不熱。移榻樹陰下，竟日何所為。或飲一甌茗，或吟兩句詩。內無憂患迫，外無職役羈。此日不自適，何時是適時？三十生二毛，早衰為沉痾。四十官七品，拙宦非由他。年顏日枯槁，時命日蹉跎。豈獨我如此，聖賢無奈何。回觀親舊中，舉目尤可嗟。或有終老者，沉賤如泥沙。或有始壯者，飄忽如風花。窮餓與夭促，不如我者多。以此反自慰，常得心平和。寄言同病者，回嘆且為歌。穿籬繞舍碧逶迤，十畝閒居半是池。食飽窗間新睡後，腳輕林下獨行時。水能性淡為吾友，竹解心虛即我師。何必悠悠人世上，勞心費目覓親知？紫薇花對紫微翁，名目雖同貌不同。獨佔芳菲當夏景，不將顏色託春風。潯陽官舍雙高樹，興善僧庭一大叢。何似蘇州安置處，花堂欄下月明中。促促急景中，蠢蠢微塵裡。生涯有分限，愛戀無終已。早夭羨中年，中年羨暮齒。暮齒又貪生，服食求不死。朝吞太陽精，夕吸秋石髓。徼福反成災，藥誤者多矣。以之資嗜慾，又望延甲子。天人陰騭間，亦恐無此理。域中有真道，所說不如此。後身始身存，吾聞諸老氏。吾為爾先生，爾為吾弟子。孔門有遺訓，復坐吾告爾。先生饌酒食，弟子服勞止。孝敬不在他，在茲而已矣。欲我少憂愁，欲我多歡喜。無如醞好酒，酒須多且旨。旨即賓可留，多即罍不恥。吾更有一言，爾宜聽入耳。人老多憂貧，人病多憂死。我今雖老病，所憂不在此。憂在半酣時，樽空座客起。舊徑開桃李，新池鑿鳳凰。只添丞相閣，不改午橋莊。遠處塵埃少，閒中日月長。青山為外屏，綠野是前堂。引水多隨勢，栽鬆不趁行。年華玩風景，春事看農桑。花妒謝家妓，蘭偷荀令香。遊絲飄酒席，瀑布濺琴床。巢許終身穩，蕭曹到老忙。千年落公便，進退處中央。仲夏齋戒月，三旬斷腥羶。自覺心骨爽，行起身翩翩。始知絕粒人，四體更輕便。初能脫病患，久必成神仙。禦寇馭泠風，赤松遊紫煙。常疑此說謬，今乃知其然。我今過半百，氣衰神不全。已垂兩鬢絲，難補三丹田。但減葷血味，稍結清淨緣。脫巾且修養，聊以終天年。獨上樂遊園，四望天日曛。東北何靄靄，宮闕入煙雲。愛此高處立，忽如遺垢氛。耳目暫清曠，懷抱鬱不伸。下視十二街，綠樹間紅塵。車馬徒滿眼，不見心所親。孔生死洛陽，元九謫荊門。可憐南北路，高蓋者何人。陵上有老柏，柯葉寒蒼蒼。朝為風煙樹，暮為宴寢床。以其多奇文，宜升君子堂。刮削露節目，拂拭生輝光。玄斑狀狸首，素質如截肪。雖充悅目玩，終乏周身防。華彩誠可愛，生理苦已傷。方知自殘者，為有好文章。鼓動出新昌，雞鳴赴建章。翩翩穩鞍馬，楚楚健衣裳。宮漏傳殘夜，城陰送早涼。月堤槐露氣，風燭樺煙香。雙闕龍相對，千宮雁一行。漢庭方尚少，慚嘆鬢如霜。丹旐何飛揚，素驂亦悲鳴。晨光照閭巷，輀車儼欲行。蕭條九月天，哀輓出重城。借問送者誰，妻子與弟兄。蒼蒼上古原，峨峨開新塋。含酸一慟哭，異口同哀聲。舊隴轉蕪絕，新墳日羅列。春風草綠北邙山，此地年年生死別。獨憑朱檻立凌晨，山色初明水色新。竹霧曉籠銜嶺月，蘋風暖送過江春。子城陰處猶殘雪，衙鼓聲前未有塵。三百年來庾樓上，曾經多少望鄉人。翩翩平肩輿，中有醉老夫。膝上展詩卷，竿頭懸酒壺。食宿無定程，僕馬多緩驅。臨水歇半日，望山傾一盂。藉草坐嵬峨，攀花行踟躕。風將景共暖，體與心同舒。始悟有營者，居家如在途。方知無系者，在道如安居。前夕宿三堂，今且遊申湖。三堂在虢。申湖在陝。殘春三百里，送我歸東都。江南好，風景舊曾諳。日出江花紅勝火，春來江水綠如藍。能不憶江南。江南憶，最憶是杭州。山寺月中尋桂子，郡亭枕上看潮頭。何日更重遊。江南憶，其次憶吳宮。吳酒一杯春竹葉，吳娃雙舞醉芙蓉。早晚復相逢。我病臥渭北，君老謫巴東。相悲一長嘆，薄命與君同。既嘆還自哂，哂嘆兩未終。後心誚前意，所見何迷濛。人生大塊間，如鴻毛在風。或飄青雲上，或落泥塗中。袞服相天下，倘來非我通。布衣委草莽，偶去非吾窮。外物不可必，中懷須自空。無令怏怏氣，留滯在心胸。貧閒日高起，門巷晝寂寂。時暑放朝參，天陰少人客。槐花滿田地，僅絕人行跡。獨在一床眠，清涼風雨夕。勿嫌坊曲遠，近即多牽役。勿嫌祿俸薄，厚即多憂責。平生尚恬曠，老大宜安適。何以養吾真，官閒居處僻。吾聞達士道，窮通順冥數。通乃朝廷來，窮即江湖去。謝公才廓落，與世不相遇。壯志鬱不用，須有所洩處。洩為山水詩，逸韻諧奇趣。大必籠天海，細不遺草樹。豈惟玩景物，亦欲攄心素。往往即事中，未能忘興諭。因知康樂作，不獨在章句。潯陽郡廳後，有樹不知名。秋先梧桐落，春後桃李榮。五月始萌動，八月已凋零。左右皆鬆桂，四時鬱青青。豈量雨露恩，沾濡不均平。榮枯各有分，天地本無情。顧我亦相類，早衰向晚成。形骸少多病，三十不豐盈。毛鬢早改變，四十白髭生。誰教兩蕭索，相對此江城？怪君不喜仕，又不遊州里。今日到幽居，瞭然知所以。宿君石溪亭，潺湲聲滿耳。飲君螺杯酒，醉臥不能起。見君五老峰，益悔居城市。愛君三男兒，始嘆身無子。餘方爐峰下，結室為居士。山北與山東，往來從此始。豈獨年相迫，兼為病所侵。春來痰氣動，老去嗽聲深。眼暗猶操筆，頭斑未掛簪。因循過日月，真是俗人心。種樹當前軒，樹高柯葉繁。惜哉遠山色，隱此蒙籠間。一朝持斧斤，手自截其端。萬葉落頭上，千峰來面前。忽似決雲霧，豁達睹青天。又如所念人，久別一款顏。始有清風至，稍見飛鳥還。開懷東南望，目遠心遼然。人各有偏好，物莫能兩全。豈不愛柔條，不如見青山。我身何所似，似彼孤生蓬。秋霜剪根斷，浩浩隨長風。昔遊秦雍間，今落巴蠻中。昔為意氣郎，今作寂寥翁。外貌雖寂寞，中懷頗衝融。賦命有厚薄，委心任窮通。通當為大鵬，舉翅摩蒼穹。窮則為鷦鷯，一枝足自容。苟知此道者，身窮心不窮。昨日哭寢門，今日哭寢門。借問所哭誰？無非故交親。偉卿既長往，質夫亦幽淪。屈指數年世，收涕自思身。彼皆少於我，先為泉下人。我今頭半白，焉得身久存？好在元郎中，相識二十春。昔見君生子，今聞君抱孫。存者盡老大，逝者已成塵。早晚昇平宅，開眉一見君。起晚憐春暖，歸遲愛月明。放慵長飽睡，聞健且閒行。北闕停朝簿，四方入社名。唯吟一句偈，無念是無生。臥聽鼕鼕衙鼓聲，起遲睡足長心情。華簪脫後頭雖白，堆案拋來眼校明。閒上籃輿乘興出，醉回花舫信風行。明朝更濯塵纓去，聞道松江水最清。龍蛇隱大澤，糜鹿遊豐草。棲鳳安於梧，潛魚樂於藻。吾亦愛吾廬，廬中樂吾道。前鬆後修竹，偃臥可終老。各附其所安，不知他物好。坐愛前檐前，臥愛北窗北。窗竹多好風，檐鬆有嘉色。幽懷一以合，俗念隨緣息。在爾雖無情，於予即有得。乃知性相近，不必動與植。爛熳朝眠後，頻伸晚起時。暖爐生火早，寒鏡裹頭遲。融雪煎香茗，調酥煮乳糜。慵饞還自哂，快活亦誰知。酒性溫無毒，琴聲淡不悲。榮公三樂外，仍弄小男兒。池上有鶴，介然不群，烏、鳶、雞、鵝，次第嘲噪，諸禽似有所誚，鶴亦時復一鳴。予非冶長，不通其意，因戲與贈答，以意斟酌之，聊亦自取笑耳。美人別君去，自去無處尋。舊物零落盡，此情安可任？唯有纈紗幌，塵埃日夜侵。馨香與顏色，不似舊時深。透影燈耿耿，籠光月沉沉。中有孤眠客，秋涼生夜衾。舊宅牡丹院，新墳松柏林。夢中咸陽淚，覺後江陵心。含此隔年恨，發為中夜吟。無論君自感，聞者欲沾襟。低腰復斂手，心體不遑安。一落風塵下，方知為吏難。公事與日長，宦情隨歲闌。惆悵青袍袖，芸香無半殘。賴有李夫子，此懷聊自寬。兩心如止水，彼此無波瀾。往往簿書暇，相勸強為歡。白馬曉踏雪，淥觴春暖寒。戀月夜同宿，愛山晴共看。野性自相近，不是為同官。丹旐何飛揚，素驂亦悲鳴。晨光照閭巷，輀車儼欲行。蕭條九月天，哀輓出重城。借問送者誰，妻子與弟兄。蒼蒼上古原，峨峨開新塋。含酸一慟哭，異口同哀聲。舊壟轉蕪絕，新墳日羅列。春風草綠北邙山，此地年年生死別。久雨南湖漲，新晴北客過。日沉紅有影，風定綠無波。岸沒閭閻少，灘平船舫多。可憐心賞處，其奈獨遊何？溪嵐漠漠樹重重，水檻山窗次第逢。晚葉尚開紅躑躅，秋芳初結白芙蓉。聲來枕上千年鶴，影落杯中五老峰。更愧殷勤留客意，魚鮮飯細酒香濃。五年生死隔，一夕魂夢通。夢中如往日，同直金鑾宮。彷彿金紫色，分明冰玉容。勤勤相眷意，亦與平生同。既寤知是夢，憫然情未終。追想當時事，何殊昨夜中？自我學心法，萬緣成一空。今朝為君子，流涕一沾胸。昨日南鄰哭，哭聲一何苦。雲是妻哭夫，夫年二十五。今朝北里哭，哭聲又何切。雲是母哭兒，兒年十七八。四鄰尚如此，天下多夭折。乃知浮世人，少得垂白髮。餘今過四十，念彼聊自悅。從此明鏡中，不嫌頭似雪。娉婷十五勝天仙，白日嫦娥旱地蓮。何處閒教鸚鵡語，碧紗窗下繡床前。自哂沉冥客，曾為獻納臣。壯心徒許國，薄命不如人。才展凌雲翅，俄成失水鱗。葵枯猶向日，蓬斷即辭春。澤畔長愁地，天邊欲老身。蕭條殘活計，冷落舊交親。草合門無徑，煙消甑有塵。憂方知酒聖，貧始覺錢神。虎尾難容足，羊腸易覆輪。行藏與通塞，一切任陶鈞。逸少集蘭亭，季倫宴金谷。金谷太繁華，蘭亭闕絲竹。何如今日會，浥澗平泉曲。杯酒與管絃，貧中隨分足。紫鮮林筍嫩，紅潤園桃熟。採摘助盤筵，芳滋盈口腹。閒吟暮雲碧，醉藉春草綠。舞妙豔流風，歌清叩寒玉。古詩惜晝短，勸我令秉燭。是夜勿言歸，相攜石樓宿。昨臥不夕食，今起乃朝飢。貧廚何所有，炊稻烹秋葵。紅粒香復軟，綠英滑且肥。飢來止於飽，飽後復何思。憶昔榮遇日，迨今窮退時。今亦不凍餒，昔亦無餘資。口既不減食，身又不減衣。撫心私自問，何者是榮衰。勿學常人意，其間分是非。不鬥門館華，不鬥林園大。但鬥為主人，一坐十餘載。回看甲乙第，列在都城內。素垣夾朱門，藹藹遙相對。主人安在哉，富貴去不回。池乃為魚鑿，林乃為禽栽。何如小園主，拄杖閒即來。親賓有時會，琴酒連夜開。以此聊自足，不羨大池臺。臨水一長嘯，忽思十年初。三登甲乙第，一入承明廬。浮生多變化，外事有盈虛。今來伴江叟，沙頭坐釣魚。食罷一覺睡，起來兩甌茶。舉頭看日影，已復西南斜。樂人惜日促，憂人厭年賒。無憂無樂者，長短任生涯。綠塘新水平，紅檻小舟輕。解纜隨風去，開襟信意行。淺憐清演漾，深愛綠澄泓。白撲柳飛絮，紅浮桃落英。古文科斗出，新葉剪刀生。樹集鶯朋友，雲行雁弟兄。飛沉皆適性，酣詠自怡情。花助銀盃氣，鬆添玉軫聲。魚跳何事樂，鷗起復誰驚。莫唱滄浪曲，無塵可濯纓。騎馬出西郭，悠悠欲何之？獨上高寺去，一與白雲期。虛檻晚瀟灑，前山碧參差。忽似青龍閣，同望玉峰時。因詠鬆雪句，永懷鸞鶴姿。六年不相見，況乃隔榮衰？昔嘗與錢舍人登青龍寺上方，同望藍田山，各有絕句。錢詩云：“偶來上寺因高望，鬆雪分明見舊山。”樂往必悲生，泰來由否極。誰言此數然，吾道何終塞。嘗求詹尹卜，拂龜竟默默。亦曾仰問天，天但蒼蒼色。自茲唯委命，名利心雙息。近日轉安閒，鄉園亦休憶。回看世間苦，苦在求不得。我今無所求，庶離憂悲域。兀兀寄形群動內，陶陶任性一生間。自拋官後春多醉，不讀書來老更閒。琴裡知聞唯淥水，茶中故舊是蒙山。窮通行止長相伴，誰道吾今無往還？江州司馬日，忠州刺史時。栽鬆滿後院，種柳蔭前墀。彼皆非吾土，栽種尚忘疲。況茲是我宅，葺藝固其宜。平旦領僕使，乘春親指揮。移花夾暖室，徙竹覆寒池。池水變綠色，池芳動清輝。尋芳弄水坐，盡日心熙熙。一物苟可適，萬緣都若遺。設如宅門外，有事吾不知。偃蹇月中桂，結根依青天。天風繞月起，吹子下人間。飄零委何處，乃落匡廬山。生為石上桂，葉如剪碧鮮。枝幹日長大，根荄日牢堅。不歸天上月，空老山中年。廬山去咸陽，道里三四千。無人為移植，得入上林園。不及紅花樹，長栽溫室前。高才淹禮寺，短羽翔禁林。西街居處遠，北闕官曹深。君病不來訪，我忙難往尋。差池終日別，寥落經年心。露溼綠蕪地，月寒紅樹陰。況茲獨愁夕，聞彼相思吟。上嘆言笑阻，下嗟時歲侵。容衰曉窗鏡，思苦秋絃琴。一章錦繡段，八韻瓊瑤音。何以報珍重？慚無雙南金。有鬆百尺大十圍，生在澗底寒且卑。澗深山險人路絕，老死不逢工度之。天子明堂欠梁木，此求彼有兩不知。誰喻蒼蒼造物意，但與之材不與地。金張世祿原憲貧，牛衣寒賤貂蟬貴。貂蟬與牛衣，高下雖有殊。高者未必賢，下者未必愚。君不見沉沉海底生珊瑚。歷歷天上種白榆。懶病每多暇，暇來何所為？未能拋筆硯，時作一篇詩。詩成淡無味，多被眾人嗤。上怪落聲韻，下嫌拙言詞。時時自吟詠，吟罷有所思。蘇州及彭澤，與我不同時。此外復誰愛，唯有元微之。謫向江陵府，三年作判司。相去二千里，詩成遠不知。楚懷邪亂靈均直，放棄合宜何惻惻。漢文明聖賈生賢，謫向長沙堪嘆息。人事多端何足怪，天文至信猶差忒。月離於畢合滂沱，有時不雨何能測。火發城頭魚水裡，救火竭池魚失水。乖龍藏在牛領中，雷擊龍來牛枉死。人道蓍神龜骨靈，試卜魚牛那至此。六十四卦七十鑽，畢竟不能知所以。極浦收殘雨，高城駐落暉。山明虹半出，鬆暗鶴雙歸。將吏隨衙散，文書入務稀。閒吟倚新竹，筠粉汙朱衣。有石白磷磷，有水清潺潺。有叟頭似雪，婆娑乎其間。進不趨要路，退不入深山。深山太獲落，要路多險艱。不如家池上，樂逸無憂患。有食適吾口，有酒酡吾顏。恍惚遊醉鄉，希夷造玄關。五千言下悟，十二年來閒。富者我不顧，貴者我不攀。唯有天壇子，時來一往還。白頭種鬆桂，早晚見成林。不及栽楊柳，明年便有陰。春風為催促，副取老人心。從君種楊柳，夾水意如何？準擬三年後，青絲拂綠波。仍教小樓上，對唱柳枝歌。更想五年後，千千條麴塵。路旁深映月，樓上暗藏春。愁殺閒遊客，聞歌不見人。草淺馬翩翩，新晴薄暮天。柳條春拂面，衫袖醉垂鞭。立語花堤上，行吟水寺前。等閒消一日，不覺過三年，夏閏秋候早，七月風騷騷。渭川煙景晚，驪山宮殿高。丹殿子司諫，赤縣我徒勞。相去半日程，不得同遊遨。到官來十日，覽鏡生二毛。可憐趨走吏，塵土滿青袍。郵傳擁兩驛，簿書堆六曹。為問綱紀掾，何必使鉛刀？分散骨肉戀，趨馳名利牽。一奔塵埃馬，一泛風波船。忽憶分手時，憫默秋風前。別來朝復夕，積日成七年。花落城中地，春深江上天。登樓東南望，鳥滅煙蒼然。相去復幾許？道里近三千。平地猶難見，況乃隔山川。有吏夜叩門，高聲催納粟。家人不待曉，場上張燈燭。揚簸淨如珠，一車三十斛。猶憂納不中，鞭責及僮僕。昔餘謬從事，內愧才不足。連授四命官，坐屍十年祿。常聞古人語，損益周必復。今日諒甘心，還他太倉谷。童子裝爐火，行添一炷香。老翁持麈尾，坐拂半張床。卷縵看天色，移齋近日陽。甘鮮新餅果，穩暖舊衣裳。止足安生理，悠閒樂性場。是非一以遣，動靜百無妨。豈有物相累，兼無情可忘。不須憂老病，心是自醫王。今旦夫妻喜，他人豈得知。自嗟生女晚，敢訝見孫遲。物以稀為貴，情因老更慈。新年逢吉日，滿月乞名時。因名引珠。桂燎薰花果，蘭湯洗玉肌。懷中有可抱，何必是男兒。歐冶子死千年後，精靈闇授張鴉九。鴉九鑄劍吳山中，天與日時神借功。金鐵騰精火翻焰，踴躍求為鏌鋣劍。劍成未試十餘年，有客持金買一觀。誰知閉匣長思用，三尺青蛇不肯蟠。客有心，劍無口，客代劍言告鴉九。君勿矜我玉可切，君勿誇我鍾可刜。不如持我決浮雲，無令漫漫蔽白日。為君使無私之光及萬物，蟄蟲昭蘇萌草出。鐵柔不為劍，木曲不為轅。今我亦如此，愚蒙不及門。甘心謝名利，滅跡歸丘園。坐臥茅茨中，但對琴與尊。身去繮鎖累，耳辭朝市喧。逍遙無所為，時窺五千言。無憂樂性場，寡慾清心源。始知不才者，可以探道根。西江風候接南威，暑氣常多秋氣微。猶道江州最涼冷，至今九月著生衣。寓心身體中，寓性方寸內。此身是外物，何足苦憂愛。況有假飾者，華簪及高蓋。此又疏於身，覆在外物外。操之多惴慄，失之又悲悔。乃知名與器，得喪俱為害。頹然環堵客，蘿蕙為巾帶。自得此道來，身窮心甚泰。坐整白單衣，起穿黃草履。朝餐盥漱畢，徐下階前步。暑風微變候，晝刻漸加數。院靜地陰陰，鳥鳴新葉樹。獨行還獨臥，夏景殊未暮。不作午時眠，日長安可度。夜來攜手夢同遊，晨起盈巾淚莫收。漳浦老身三度病，咸陽宿草八回秋。君埋泉下泥銷骨，我寄人間雪滿頭。阿衛韓郎相次去，夜臺茫昧得知不？小松未盈尺，心愛手自移。蒼然澗底色，雲溼煙霏霏。栽植我年晚，長成君性遲。如何過四十，種此數寸枝？得見成陰否，人生七十稀。愛君抱晚節，憐君含直文。欲得朝朝見，階前故種君。知君死則已，不死會凌雲。常愛陶彭澤，文思何高玄。又怪韋江州，詩情亦清閒。今朝登此樓，有以知其然。大江寒見底，匡山青倚天。深夜湓浦月，平旦爐峰煙。清輝與靈氣，日夕供文篇。我無二人才，孰為來其間？因高偶成句，俯仰愧江山。石門無舊徑，披榛訪遺蹟。時逢山水秋，清輝如古昔。常聞慧遠輩，題詩此巖壁。雲覆莓苔封，蒼然無處覓。蕭疏野生竹，崩剝多年石。自從東晉後，無復人遊歷。獨有秋澗聲，潺湲空旦夕。南方饒竹樹，唯有青槐稀。十種七八死，縱活亦支離。何此郡庭下，一株獨華滋？濛濛碧菸葉，嫋嫋黃花枝。我家渭水上，此樹蔭前墀。忽向天涯見，憶在故園時。人生有情感，遇物牽所思。樹木猶復爾，況見舊親知！夜夢上嵩山，獨攜藜杖出。千巖與萬壑，遊覽皆周畢。夢中足不病，健似少年日。既悟神返初，依然舊形質。始知形神內，形病神無疾。形神兩是幻，夢寤俱非實。晝行雖蹇澀，夜步頗安逸。晝夜既平分，其間何得失？季夏中氣候，煩暑自此收。蕭颯風雨天，蟬聲暮啾啾。永崇里巷靜，華陽觀院幽。軒車不到處，滿地槐花秋。年光忽冉冉，世事本悠悠。何必待衰老，然後悟浮休。真隱豈長遠，至道在冥搜。身雖世界住，心與虛無遊。朝飢有蔬食，夜寒有布裘。倖免凍與餒，此外復何求。寡慾雖少病，樂天心不憂。何以明吾志，周易在床頭。山僧對棋坐，局上竹陰清。映竹無人見，時聞下子聲。小娃撐小艇，偷採白蓮回。不解藏蹤跡，浮萍一道開。朝吊李家孤，暮問崔家疾。時李十一侍郎諸子尚居憂，崔二十二員外三年臥病。回馬獨歸來，低眉心鬱郁。平生所善者，多不過六七。如何十年間，零落三無一。劉曾夢中見，元向花前失。劉三十二校書沒後，嘗夢見之，元八少尹，今春櫻桃花時長逝)。漸老與誰遊，春城好風日。朝餐多不飽，夜臥常少睡。自覺寢食間，都無少年味。平生好詩酒，今亦將捨棄。酒唯下藥飲，無復曾歡醉。詩多聽人吟，自不題一字。病姿引衰相，日夜相繼至。況當尚少朝，彌慚居近侍。終當求一郡，聚少漁樵費。合口便歸山，不問人間事。鰥煢心所念，簡牘手自操。何言符竹貴，未免州縣勞。賴是餘杭郡，臺榭繞官曹。凌晨親政事，向晚恣遊遨。山冷微有雪，波平未生濤。水心如鏡面，千里無纖毫。直下江最闊，近東樓更高。煩襟與滯念，一望皆遁逃。秋月高懸空碧外，仙郎靜玩禁闈間。歲中唯有今宵好，海內無如此地閒。皓色分明雙闕榜，清光深到九門關。遙聞獨醉還惆悵，不見金波照玉山。位逾三品日，年過六旬時。太子少傅官三品。予今年六十五。不道官班下，其如筋力衰。猶憐好風景，轉重舊親知。少壯難重得，歡娛且強為。興來池上酌，醉出袖中詩。靜話開襟久，閒吟放盞遲。落花無限雪，殘鬢幾多絲。莫說傷心事，春翁易酒悲。青苔地上消殘暑，綠樹陰前逐晚涼。輕屐單衫薄紗帽，淺池平岸庳藤床。簪纓怪我情何薄，泉石諳君味甚長。遍問交親為老計，多言宜靜不宜忙。窗間睡足休高枕，水畔閒來上小船。棹遣禿頭奴子撥，茶教纖手侍兒煎。門前便是紅塵地，林外無非赤日天。誰信好風清簟上，更無一事但翛然。齋戒坐三旬，笙歌發四鄰。月明停酒夜，眼暗看花人。賴學空為觀，深知念是塵。猶思閒語笑，未忘舊交親。久作龍門主，多為兔苑賓。水嬉歌盡日，雪宴燭通晨。事事皆過分，時時自問身。風光拋得也，七十四年春。潯陽十月天，天氣仍溫燠。有霜不殺草，有風不落木。玄冥氣力薄，草木冬猶綠。誰肯湓浦頭，回眼看修竹？其有顧盼者，持刀斬且束。剖劈青琅玕，家家蓋牆屋。吾聞汾晉間，竹少重如玉。胡為取輕賤，生此西江曲？明月滿深浦，愁人臥孤舟。煩冤寢不得，夏夜長於秋。苦乏衣食資，遠為江海遊。光陰坐遲暮，鄉國行阻修。身病向鄱陽，家貧寄徐州。前事與後事，豈堪心並憂。憂來起長望，但見江水流。雲樹靄蒼蒼，煙波淡悠悠。故園迷處所，一念堪白頭。罷胡琴，掩秦瑟，玲瓏再拜歌初畢。誰道使君不解歌？聽唱黃雞與白日。黃雞催曉丑時鳴，白日催年酉前沒。腰間紅綬系未穩，鏡裡朱顏看已失。玲瓏玲瓏奈老何？使君歌了汝更歌。夙駕送舉人，東方猶未明。自謂出太早，已有車馬行。騎火高低影，街鼓參差聲。可憐早朝者，相看意氣生。日出塵埃飛，群動互營營。營營各何求，無非利與名。而我常晏起，虛住常安城。春深官又滿，日有歸山情。柯條未嘗損，根蕟不曾移。同類今齊茂，孤芳忽獨萎。仍憐委地日，正是帶花時。碎碧初凋葉，燋紅尚戀枝。乾坤無厚薄，草木自榮衰。欲問因何事，春風亦不知。寥落野陂畔，獨行思有餘。秋荷病葉上，白露大如珠。忽憶同賞地，曲江東北隅。秋池少遊客，唯我與君俱。啼蛩隱紅蓼，瘦馬蹋青蕪。當時與今日，俱是暮秋初。節物苦相似，時景亦無餘。唯有人分散，經年不得書。鬱郁眉多斂，默默口寡言。豈是願如此，舉目誰與歡。去春爾西征，從事巴蜀間。今春我南謫，抱疾江海壖。相去六千里，地絕天邈然。十書九不達，何以開憂顏。渴人多夢飲，飢人多夢餐。春來夢何處？閤眼到東川。島樹間林巒，雲收雨氣殘。四山嵐色重，五月水聲寒。老鶴兩三隻，新篁千萬竿。化成天竺寺，移得子陵灘。心覺閒彌貴，身緣健更歡。帝將風后待，人作謝公看。甪里年雖老，高陽興未闌。佳辰不見召，爭免趁杯盤？來詩云：何處趁杯盤。晝倦前齋熱，晚愛小池清。映林餘景沒，近水微涼生。坐把蒲葵扇，閒吟三兩聲。有意不在大，湛湛方丈餘。荷側瀉清露，萍開見游魚。每一臨此坐，憶歸青溪居。看舞顏如玉，聽詩韻似金。綺羅從許笑，弦管不妨吟。可惜春風老，無嫌酒醆深。辭花送寒食，並在此時心。杲杲冬日出，照我屋南隅。負暄閉目坐，和氣生肌膚。初似飲醇醪，又如蟄者蘇。外融百骸暢，中適一念無。曠然忘所在，心與虛空俱。涼風起禁掖，新月生宮沼。夜半秋暗來，萬年枝嫋嫋。炎涼遞時節，鐘鼓交昏曉。遇聖惜年衰，報恩愁力小。素餐無補益，朱綬虛纏繞。冠蓋棲野雲，稻粱養山鳥。量力私自省，所得已非少。五品不為賤，五十不為夭。若無知足心，貪求何日了？同州慵不去，此意復誰知。誠愛俸錢厚，其如身力衰。可憐病判案，何似醉吟詩？勞逸懸相遠，行藏決不疑。徒煩人勸諫，只合自尋思。白髮來無限，青山去有期。野心惟怕鬧，家口莫愁飢。賣卻新昌宅，聊充送老資。野艇容三人，晚池流浼浼。悠然倚棹坐，水思如江海。宿雨洗沙塵，晴風蕩煙靄。殘陽上竹樹，枝葉生光彩。我本偶然來，景物如相待。白鷗驚不起，綠芡行堪採。齒髮雖已衰，性靈未雲改。逢詩遇杯酒，尚有心情在。驊騮失其主，羸餓無人牧。向風嘶一聲，莽蒼黃河曲。踏冰水畔立，臥雪冢間宿。歲暮田野空，寒草不滿腹。豈無市駿者，盡是凡人目。相馬失於瘦，遂遺千里足。村中何擾擾，有吏徵芻粟。輸彼軍廄中，化作駑駘肉。一株青玉立，千葉綠雲委。亭亭五丈餘，高意猶未已。山僧年九十，清靜老不死。自雲手種時，一棵青桐子。直從萌芽拔，高自毫末始。四面無附枝，中心有通理。寄言立身者，孤直當如此。閒看明鏡坐清晨，多病姿容半老身。誰論情性乖時事，自想形骸非貴人。三殿失恩宜放棄，九宮推命合漂淪。如今所得須甘分，腰佩銀龜朱兩輪。汙溝貯濁水，水上葉田田。我來一長嘆，知是東溪蓮。下有青泥汙，馨香無復全。上有紅塵撲，顏色不得鮮。物性猶如此，人事亦宜然。託根非其所，不如遭棄捐。昔在溪中日，花葉媚清漣。今來不得地，憔悴府門前。除官去未間，半月恣遊討。朝尋霞外寺，暮宿波上島。新樹少於鬆，平湖半連草。躋攀有次第，賞玩無昏早。有時騎馬醉，兀兀冥天造。窮通與生死，其奈吾懷抱？江山信為美，齒髮行將老。在郡誠未厭，歸鄉去亦好。競渡相傳為汨羅，不能止遏意無他。自經放逐來憔悴，能校靈均死幾多。白頭老人照鏡時，掩鏡沉吟吟舊詩。二十年前一莖白，如今變作滿頭絲。吟罷回頭索杯酒，醉來屈指數親知。老於我者多窮賤，設使身存寒且飢。少於我者半為土，墓樹已抽三五枝。我今幸得見頭白，祿俸不薄官不卑。眼前有酒心無苦，只合歡娛不合悲。野色何莽蒼，秋聲亦蕭疏。風吹黃埃起，落日驅徵車。何代此開國，封疆百里餘？古今不相待，朝市無常居。昔人城邑中，今變為丘墟。昔人墓田中，今化為里閭。廢興相催迫，日月互居諸。世變無遺風，焉能知其初？行人千載後，懷古空躊躇。病容衰慘澹，芳景晚蹉砣。無計留春得，爭能奈老何？篇章慵報答，杯宴喜經過。顧我酒狂久，負君詩債多。沈前後惠詩十餘首，春來多醉，竟未酬答，今故云爾。敢辭攜綠蟻，只願見青娥。最憶陽關唱，真珠一串歌。沈有謳者善唱西出陽關無故人詞。人生四十未全衰，我為愁多白髮垂。何故水邊雙白鷺，無愁頭上亦垂絲？山鷓鴣，朝朝暮暮啼復啼，啼時露白風悽悽。黃茅岡頭秋日晚，苦竹嶺下寒月低。畬田有粟何不啄，石楠有枝何不棲。迢迢不緩復不急，樓上舟中聲暗入。夢鄉遷客展轉臥，抱兒寡婦彷徨立。山鷓鴣，爾本此鄉鳥。生不辭巢不別群，何苦聲聲啼到曉。啼到曉，唯能愁北人，南人慣聞如不聞。送春歸，三月盡日日暮時。去年杏園花飛御溝綠，何處送春曲江曲。今年杜鵑花落子規啼，送春何處西江西。帝城送春猶怏怏，天涯送春能不加惆悵？莫惆悵，送春人。冗員無替五年罷，應須準擬再送潯陽春。五年炎涼凡十變，又知此身健不健？好去今年江上春，明年未死還相見。門前少賓客，階下多松竹。秋景下西牆，涼風入東屋。有琴慵不弄，有書閒不讀。盡日方寸中，澹然無所欲。何須廣居處，不用多積蓄。丈室可容身，斗儲可充腹。況無治道術，坐受官家祿。不種一株桑，不鋤一壟谷。終朝飽飯餐，卒歲豐衣服。持此知愧心，自然易為足。征途行色慘風煙，祖帳離聲咽管絃。翠黛不須留五馬，皇恩只許住三年。綠藤陰下鋪歌席，紅藕花中泊妓船。處處回頭盡堪戀，就中難別是湖邊。行尋甃石引新泉，坐看修橋補釣船。綠竹掛衣涼處歇，清風展簟困時眠。身閒當貴真天爵，官散無憂即地仙。林下水邊無厭日，便堪終老豈論年。我為東南行，始登商山道。商山無數峰，最愛仙娥好。參差樹若插，匼匝雲如抱。渴望寒玉泉，香聞紫芝草。青崖屏削碧，白石床鋪縞。向無如此物，安足留四皓。感彼私自問，歸山何不早。可能塵土中，還隨眾人老。帆影日漸高，閒眠猶未起。起問鼓枻人，已行三十里。船頭有行灶，炊稻烹紅鯉。飽食起婆娑，盥漱秋江水。平生滄浪意，一旦來遊此。何況不失家，舟中載妻子。九派繞孤城，城高生遠思。人煙半在船，野水多於地。穿霞日腳直，驅雁風頭利。去國來幾時，江上秋三至。夫君亦淪落，此地同飄寄。憫默向隅心，摧頹觸籠翅。且謀眼前計，莫問胸中事。潯陽酒甚濃，相勸時時醉。勁葉森利劍，孤莖挺端標。才高四五尺，勢若干青霄。移栽東窗前，愛爾寒不凋。病夫臥相對，日夕閒蕭蕭。昨為山中樹，今為檐下條。雖然遇賞玩，無乃近塵囂。猶勝澗谷底，埋沒隨眾樵。不見鬱郁鬆，委質山上苗？城上鼕鼕鼓，朝衙復晚衙。為君慵不出，落盡繞城花。不爭榮耀任沉淪，日與時疏共道親。北省朋僚音信斷，東林長老往還頻。病停夜食閒如社，慵擁朝裘暖似春。漸老漸諳閒氣味，終身不擬作忙人。絲綸閣下文章靜，鐘鼓樓中刻漏長。獨坐黃昏誰是伴，紫薇花對紫薇郎。老去愧妻兒，冬來有勸詞。暖寒從飲酒，衝冷少吟詩。戰勝心還壯，齋勤體校羸。由來世間法，損益合相隨。霜繁脆庭柳，風利剪池荷。月色曉彌苦，鳥聲寒更多。秋懷久寥落，冬計又如何？一甕新醅酒，萍浮春水波。酒熟無客來，因成獨酌謠。人間老黃綺，地上散松喬。忽忽醒還醉，悠悠暮復朝。殘年多少在，盡付此中銷。與君細話杭州事，為我留心莫等閒。閭里固宜勤撫卹，樓臺亦要數躋攀。笙歌縹緲虛空裡，風月依稀夢想間。且喜詩人重管領，遙飛一盞賀江山。渺渺錢唐路幾千，想君到後事依然。靜逢竺寺猿偷橘，閒看蘇家女採蓮。故妓數人憑問訊，新詩兩首倩留傳。舍人雖健無多興，老校當時八九年。杭民至今呼餘為白舍人。移床避日依松竹，解帶當風掛薜蘿。鈿砌池心綠蘋合，粉開花面白蓮多。久陰新霽宜絲管，苦熱初涼入綺羅。家醞瓶空人客絕，今宵爭奈月明何。豈料吾方病，翻悲汝不全。臥驚從枕上，扶哭就燈前。有女誠為累，無兒豈免憐。病來才十日，養得已三年。慈淚隨聲迸，悲腸遇物牽。故衣猶架上，殘藥尚頭邊。送出深村巷，看封小墓田。莫言三裡地，此別是終天。花邊春水水邊樓，一坐經今四十秋。望月橋傾三遍換，採蓮船破五回修。園林一半成喬木，鄰里三分作白頭。蘇李冥濛隨燭滅，陳樊漂泊逐萍流。蘇庶子弘、李中丞道樞、及陳、樊二妓十餘年皆樓中歌酒中伴，或歿或散，獨予在焉。雖貧眼下無妨樂，縱病心中不與愁。自笑靈光巋然在，春來遊得且須遊。平旦起視事，亭午臥掩關。除親簿領外，多在琴書前。況有虛白亭，坐見海門山。潮來一憑檻，賓至一開筵。終朝對雲水，有時聽管絃。持此聊過日，非忙亦非閒。山林太寂寞，朝闕空喧煩。唯茲郡閣內，囂靜得中間。王門豈無酒，侯門豈無肉。主人貴且驕，待客禮不足。望塵而拜者，朝夕走碌碌。王生獨拂衣，遐舉如雲鵠。寧歸白雲外，飲水臥空谷。不能隨眾人，斂手低眉目。扣門與我別，酤酒留君宿。好去采薇人，終南山正綠。露白月微明，天涼景物清。草頭珠顆冷，樓角玉鉤生。氣爽衣裳健，風疏砧杵鳴。夜衾香有思，秋簟冷無情。夢短眠頻覺，宵長起暫行。燭凝臨曉影，蟲怨欲寒聲。槿老花先盡，蓮凋子始成。四時無了日，何用嘆衰榮。太陰不離畢，太歲仍在午。旱日與炎風，枯焦我田畝。金石欲銷爍，況茲禾與黍。嗷嗷萬族中，唯農最辛苦。憫然望歲者，出門何所睹。但見棘與茨，羅生遍場圃。惡苗承沴氣，欣然得其所。感此因問天，可能長不雨？人言百果中，唯棗凡且鄙。皮皴似龜手，葉小如鼠耳。胡為不自知，生花此園裡。豈宜遇攀玩，倖免遭傷毀。二月曲江頭，雜英紅旖旎。棗亦在其間，如嫫對西子。東風不擇木，吹照長未已。眼看欲合抱，得盡生生理。寄言遊春客，乞君一回視。君愛繞指柔，從君憐柳杞。君求悅目豔，不敢爭桃李。君若作大車，輪軸材須此。塵埃經小雨，地高倚長坡。日西寺門外，景氣含清和。閒有老僧立，靜無凡客過。殘鶯意思盡，新葉陰涼多。春去來幾日，夏雲忽嵯峨。朝朝感時節，年鬢暗蹉跎。胡為戀朝市，不去歸煙蘿。青山寸步地，自問心如何。沙草新雨地，岸柳涼風枝。三年感秋意，並在曲江池。早蟬已嘹唳，晚荷復離披。前秋去秋思，一一生此時。昔人三十二，秋興已雲悲。我今欲四十，秋懷亦可知。歲月不虛設，此身隨日衰。暗老不自覺，直到鬢成絲。細草岸西東，酒旗搖水風。樓臺在煙杪，鷗鷺下沙中。翠幄晴相接，芳洲夜暫空。何人賞秋景，興與此時同。日暮心無憀，吏役正營營。忽驚芳信至，復與新詩並。是時天無雲，山館有月明。月下讀數偏，風前吟一聲。一吟三四嘆，聲盡有餘清。雅哉君子文，詠性不詠情。使我靈府中，鄙吝不得生。始知聽韶獲，可使心和平。皎皎青銅鏡，斑斑白絲鬢。豈復更藏年，實年君不信。客從江南來，來時月上弦。悠悠行旅中，三見清光圓。曉隨殘月行，夕與新月宿。誰謂月無情，千里遠相逐。朝發渭水橋，暮入長安陌。不知今夜月，又作誰家客？病知心力減，老覺光陰速。五十八歸來，今年六十六。鬢絲千萬白，池草八九綠。童稚盡成人，園林半喬木。看山倚高石，引水穿深竹。雖有潺湲聲，至今聽未足。官牛官牛駕官車，滻水岸邊般載沙。一石沙，幾斤重？朝載暮載將何用？載向五門官道西，綠槐陰下鋪沙堤。昨來新拜右丞相，恐怕泥塗汙馬蹄。右丞相，馬蹄踏沙雖淨潔，牛領牽車欲流血。右丞相，但能濟人治國調陰陽，官牛領穿亦無妨。追歡逐樂少閒時，補帖平生得事遲。何處花開曾後看？誰家酒熟不先知？石樓月下吹蘆管，金谷風前舞柳枝。十聽春啼變鶯舌，三嫌老醜換蛾眉。樂天一過難知分，猶自諮嗟兩鬢絲。蘆管柳枝已下，皆十年來洛中之事。自作潯陽客，無如苦雨何。陰昏晴日少，閒悶睡時多。湖闊將天合，雲低與水和。籬根舟子語，巷口釣人歌。霧鳥沉黃氣，風帆蹴白波。門前車馬道，一宿變江河。我貌不自識，李放寫我真。靜觀神與骨，合是山中人。蒲柳質易朽，麋鹿心難馴。何事赤墀上，五年為侍臣？況多剛狷性，難與世同塵。不惟非貴相，但恐生禍因。宜當早罷去，收取雲泉身。歲陰生計兩蹉跎，相顧悠悠醉且歌。廚冷難留烏止屋，門閒可與雀張羅。詩云：贍烏爰止，於誰之屋？言烏多止富家之屋也。病添莊舄吟聲苦，貧欠韓康藥債多。日望揮金賀新命，俸錢依舊又如何？來篇雲：若有金揮勝二疏。時夢得罷賓客，除祕監，祿俸略同，故云。身慵難勉強，性拙易遲迴。布被辰時起，柴門午後開。忙驅能者去，閒逐鈍人來。自喜誰能會，無才勝有才。日出眠未起，屋頭聞早鶯。忽如上林曉，萬年枝上鳴。憶為近臣時，秉筆直承明。春深視草暇，旦暮聞此聲。今聞在何處，寂寞潯陽城。鳥聲信如一，分別在人情。不作天涯意，豈殊禁中聽。雨砌長寒蕪，風庭落秋果。窗間有閒叟，盡日看書坐。書中見往事，歷歷知福禍。多取終厚亡，疾驅必先墜。勸君少幹名，名為錮身鎖。勸君少求利，利是焚身火。我心知已久，吾道無不可。所以雀羅門，不能寂寞我。兩眼日將暗，四肢漸衰瘦。束帶剩昔圍，穿衣妨寬袖。流年似江水，奔注無昏晝。志氣與形骸，安得長依舊？亦曾登玉陛，舉措多紕繆。至今金闕籍，名姓獨遺漏。亦曾燒大藥，訊息乖火候。至今殘丹砂，燒幹不成就。行藏事兩失，憂惱心交鬥。化作憔悴翁，拋身在荒陋。坐看老病逼，須得醫王救。唯有不二門，其間無夭壽。風回雲斷雨初晴，返照湖邊暖復明。亂點碎紅山杏發，平鋪新綠水蘋生。翅低白雁飛仍重，舌澀黃鸝語未成。不道江南春不好，年年衰病減心情。自喜天教我少緣，家徒行計兩翩翩。身兼妻子都三口，鶴與琴書共一船。僮僕減來無冗食，資糧算外有餘錢。攜將貯作丘中費，猶免飢寒得數年。立春後五日，春態紛婀娜。白日斜漸長，碧雲低欲墮。殘冰坼玉片，新萼排紅顆。遇物盡欣欣，愛春非獨我。迎芳後園立，就暖前檐坐。還有惆悵心，欲別紅爐火。不與老為期，因何兩鬢絲？才應免夭促，便已及衰羸。昨夜夢何在，明朝身不知。百憂非我所，三樂是吾師。閉目常閒坐，低頭每靜思。存神機慮息，養氣語言遲。行亦攜詩篋，眠多枕酒卮。自慚無一事，少有不安時。慘慘八月暮，連連三日霖。邑居尚愁寂，況乃在山林。林下有志士，苦學惜光陰。歲晚千萬慮，併入方寸心。巖鳥共旅宿，草蟲伴愁吟。秋天床蓆冷，夜雨燈火深。憐君寂寞意，攜酒一相尋。七十欠四歲，此生那足論。每因悲物故，還且喜身存。安得頭長黑？爭教眼不昏？交遊成拱木，婢僕見曾孫。瘦覺腰金重，衰憐鬢雪繁。將何理老病，應付與空門？二十身出家，四十心離塵。得徑入大道，乘此不退輪。一坐十五年，林下秋復春。春花與秋氣，不感無情人。我來如有悟，潛以心照身。誤落聞見中，憂喜傷形神。安得遺耳目，冥然反天真？衰翁歲除夜，對酒思悠然。草白經霜地，雲黃欲雪天。醉依香枕坐，慵傍暖爐眠。洛下閒來久，明朝是十年。宿鳥動前林，晨光上東屋。銅爐添早香，紗籠滅殘燭。頭醒風稍愈，眼飽睡初足。起坐兀無思，叩齒三十六。何以解宿齋，一杯雲母粥。衙排宣政仗，門啟紫宸關。彩筆停書命，花磚趁立班。稀星點銀礫，殘月墮金環。暗漏猶傳水，明河漸下山。從東分地色，向北仰天顏。碧縷爐煙直，紅垂佩尾閒。綸闈慚併入，翰苑忝先攀。笑我青袍故，饒君茜綬殷。詩仙歸洞裡，酒病滯人間。好去鴛鸞侶，沖天便不還。失為庭前雪，飛因海上風。九霄應得侶，三夜不歸籠。聲斷碧雲外，影沉明月中。郡齋從此後，誰伴白頭翁。夜色尚蒼蒼，槐陰夾路長。聽鍾出長樂，傳鼓到新昌。宿雨沙堤潤，秋風樺燭香。馬驕欺地軟，人健得天涼。待漏排閶闔，停珂擁建章。爾隨黃閤老，吾次紫微郎。併入連稱籍，齊趨對摺方。鬥班花接萼，綽立雁分行。近職誠為美，微才豈合當。綸言難下筆，諫紙易盈箱。老去何僥倖，時來不料量。唯求殺身地，相誓答恩光。管妙弦清歌入雲，老人閤眼醉醺醺。誠知不及當年聽，猶覺聞時勝不聞。新浴肢體暢，獨寢神魂安。況因夜深坐，遂成日高眠。春被薄亦暖，朝窗深更閒。卻忘人間事，似得枕上仙。至適無夢想，大和難名言。全勝彭澤醉，欲敵曹溪禪。何物呼我覺，伯勞聲關關。起來妻子笑，生計春茫然。人言似明月，我道勝明月。明月非不明，一年十二缺。豈如玉匣裡，如水常澄澈。月破天暗時，圓明獨不歇。我慚貌醜老，繞鬢斑斑雪。不如贈少年，回照青絲髮。因君千里去，持此將為別。朝詠遊仙詩，暮歌采薇曲。臥雲坐白石，山中十五宿。行隨出洞水，回別緣巖竹。早晚重來遊，心期瑤草綠。我心忘世久，世亦不我幹。遂成一無事，因得長掩關。掩關來幾時？彷彿二三年。著書已盈帙，生子欲能言。始悟身向老，復悲世多艱。回顧趨時者，役役塵壤間。歲暮竟何得？不如且安閒。深山老去惜年華，況對東溪野枇杷。火樹風來翻絳焰，瓊枝日出晒紅紗。回看桃李都無色，映得芙蓉不是花。爭奈結根深石底，無因移得到人家。黍香酒初熟，菊暖花未開。閒聽竹枝曲，淺酌茱萸杯。去年重陽日，漂泊湓城隈。今歲重陽日，蕭條巴子臺。旅鬢尋已白，鄉書久不來。臨觴一搔首，座客亦徘徊。蜀桐木性實，楚絲音韻清。調慢彈且緩，夜深十數聲。入耳澹無味，愜心潛有情。自弄還自罷，亦不要人聽。高城直下視，蠢蠢見巴蠻。安可施政教，尚不通語言。且喜賦斂畢，幸聞閭井安。豈伊循良化，賴此豐登年。案牘既簡少，池館亦情閒。秋雨檐果落，夕鍾林鳥遠。南亭日瀟灑，偃臥恣疏頑。履道西門有弊居，池塘竹樹繞君廬。豪華肥壯雖無分，飽暖安閒即有餘。行灶朝香炊早飯，小園春暖掇新蔬。夷齊黃綺誇芝蕨，比我盤飧恐不如。履道西門獨掩扉，官休病退客來稀。亦知軒冕榮堪戀，其奈田園老合歸。跛鱉難隨騏驥足，傷禽莫趁鳳凰飛。世間認得身人少，今我雖愚亦庶幾。昨日復今辰，悠悠七十春。所經多故處，卻想似前身。散秩優遊老，閒居淨潔貧。螺杯中有物，鶴氅上無塵。解佩收朝帶，抽簪換野巾。風儀與名號，別是一生人。暖床斜臥日曛腰，一覺閒眠百病銷。盡日一飧茶兩碗，更無所要到明朝。選石鋪新路，安橋壓古堤。似從銀漢下，落傍玉川西。影定欄杆倒，標高華表齊。煙開虹半見，月冷鶴雙棲。材映夔龍小，功嫌元凱低。從容濟世後，餘力及黔黎。枕低被暖身安穩，日照房門帳未開。還有少年春氣味，時時暫到夢中來。二日立春人七日，盤蔬餅餌逐時新。年方吉鄭猶為少，家比劉韓未是貧。鄉園節歲應堪重，親故歡遊莫厭頻。試作循潮封眼想，何由得見洛陽春？分司致仕官中，吉傅、鄭諮議最老，韓庶子、劉員外尤貧。循、潮、封三郡客皆洛下舊遊也。白狗次黃牛，灘如竹節稠。路穿天地險，人續古今愁。忽見千花塔，因停一葉舟。畏途常迫促，靜境暫淹留。巴曲春全盡，巫陽雨半收。北歸雖引領，南望亦回頭。昔去悲殊俗，今來念舊遊。別僧山北寺，拋竹水西樓。郡樹花如雪，軍廚酒似油。時時大開口，自笑憶忠州。臥逃秦亂起安劉，舒捲如雲得自由。若有精靈應笑我，不成一事謫江州。霜鬢莫欺今老矣，一杯莫笑便陶然。陳郎中處為高戶，裴使君前作少年。顧我獨狂多自哂，與君同病最相憐。月終齋滿誰開素，須擬奇章置一筵。憶拋印綬辭吳郡，衰病當時已有餘。今日賀君兼自喜，八回看換舊銅魚。予自罷蘇州及茲，換八刺史也。館娃宮深春日長，烏鵲橋高秋夜涼。館娃宮，今靈巖寺也。烏鵲橋在蘇州南門。風月不知人世變，奉君直似奉吳王。七月中氣後，金與火交爭。一聞白雪唱，暑退清風生。碧樹未搖落，寒蟬始悲鳴。夜涼枕簟滑，秋燥衣巾輕。疏受老慵出，劉楨疾未平。何人伴公醉，新月上宮城。笛竹出蘄春，霜刀劈翠筠。織成雙鎖簟，寄與獨眠人。卷作筒中信，舒為席上珍。滑如鋪薤葉，冷似臥龍鱗。清潤宜乘露，鮮華不受塵。通州炎瘴地，此物最關身。吾廬不獨貯妻兒，自覺年侵身力衰。眼下營求容足地，心中準擬掛冠時。新昌小院鬆當戶，履道幽居竹繞池。莫道兩都空有宅，林泉風月是家資。冠櫛心多懶，逢迎興漸微。況當時熱甚，幸遇客來稀。溼灑池邊地，涼開竹下扉。露床青篾簟，風架白蕉衣。院靜留僧宿，樓空放妓歸。衰殘強歡宴，此事久知非。為問長安月，誰教不相離？昔隨飛蓋處，今照入山時。藉助秋懷曠，留連夜臥遲。如歸舊鄉國，似對好親知。松下行為伴，溪頭坐有期。千巖將萬壑，無處不相隨。經年不沐浴，塵垢滿肌膚。今朝一澡濯，衰瘦頗有餘。老色頭鬢白，病形支體虛。衣寬有剩帶，發少不勝梳。自問今年幾，春秋四十初。四十已如此，七十復何知。亂雪千花落，新絲兩鬢生。老除吳郡守，春別洛陽城。江上今重去，城東更一行。別花何用伴，勸酒有殘鶯。鳥棲魚不動，月照夜江深。身外都無事，舟中只有琴。七絃為益友，兩耳是知音。心靜即聲淡，其間無古今。新詩傳詠忽紛紛，楚老吳娃耳遍聞。盡解呼為好才子，不知官是上將軍。辭人命薄多無位，戰將功高少有文。謝脁篇章韓信鉞，一生雙得不如君。新雪滿前山，初晴好天氣。日西騎馬出，忽有京都意。城柳方綴花，檐冰才結穗。須臾風日暖，處處皆飄墜。行吟賞未足，坐嘆銷何易。猶勝嶺南看，雰雰不到地。樓閣高低樹淺深，山光水色暝沉沉。嵩煙半卷青綃幕，伊浪平鋪綠綺衾。飛鳥滅時宜極目，遠風來處好開襟。誰知不離簪纓內，長得逍遙自在心？葉下湖又波，秋風此時至。誰知濩落心，先納蕭條氣。推移感流歲，漂泊思同志。昔為煙霄侶，今作泥塗吏。白鷗毛羽弱，青鳳文章異。各閉一籠中，歲晚同憔悴。後亭晝眠足，起坐春景暮。新覺眼猶昏，無思心正住。澹寂歸一性，虛閒遺萬慮。瞭然此時心，無物可譬喻。本是無有鄉，亦名不用處。行禪與坐忘，同歸無異路。須知諸相皆非相，若住無餘卻有餘。言下忘言一時了，夢中說夢兩重虛。空花豈得兼求果，陽焰如何更覓魚。攝動是禪禪是動，不禪不動即如如。師年八十三，登壇秉律凡六十年，每歲於師處授八關戒者九度。百千萬劫菩提種，八十三年功德林。若不秉持僧行苦，將何報答佛恩深。慈悲不瞬諸天眼，清淨無塵幾地心。每歲八關蒙九授，殷勤一戒重千金。瀟灑城東樓，繞樓多修竹。森然一萬竿，白粉封青玉。捲簾睡初覺，欹枕看未足。影轉色入樓，床蓆生浮綠。空城絕賓客，向夕彌幽獨。樓上夜不歸，此君留我宿。江花已萎絕，江草已銷歇。遠客何處歸？孤舟今日發。杜鵑聲似哭，湘竹斑如血。共是多感人，仍為此中別！一片瑟瑟石，數竿青青竹。向我如有情，依然看不足。況臨北窗下，復近西塘曲。筠風散餘清，苔雨含微綠。有妻亦衰老，無子方煢獨。莫掩夜窗扉，共渠相伴宿。採石江邊李白墳，繞田無限草連雲。可憐荒壟窮泉骨，曾有驚天動地文。但是詩人多薄命，就中淪落不過君。煙景冷蒼茫，秋深夜夜霜。為思池上酌，先覺甕頭香。未暇傾巾漉，還應染指嘗。醍醐慚氣味，琥珀讓晶光。若許陪歌席，須容散道場。月終齋戒畢，猶及菊花黃。水齋歲久漸荒蕪，自愧甘棠無一株。新酒客來方宴飲，舊堂主在重歡娛。莫言楊柳枝空老，直至櫻桃樹已枯。府妓有歌楊柳枝曲者，因以名焉。府西有櫻桃廳，因樹為名，今樹亦枯也。從我到君十一尹，相看自置府來無。自予罷後，至中丞凡十一尹也。往歲曾為西邑吏，慣從駱口到南秦。三時雲冷多飛雪，二月山寒少有春。我思舊事猶惆悵，君作初行定苦辛。仍賴愁猿寒不叫，若聞猿叫更愁人。素是自然色，圓因裁製功。颯如鬆起籟，飄似鶴翻空。盛夏不銷雪，終年無盡風。引秋生手裡，藏月入懷中。麈尾斑非疋，蒲葵陋不同。何人稱相對，清瘦白鬚翁。秋花紫濛濛，秋蝶黃茸茸。花低蝶新小，飛戲叢西東。日暮涼風來，紛紛花落叢。夜深白露冷，蝶已死叢中。朝生夕俱死，氣類各相從。不見千年鶴，多棲百丈鬆？天靜秋山好，窗開曉翠通。遙憐峰窈窕，不隔竹朦朧。萬點當虛室，千重疊遠空。列檐攢秀氣，緣隙助清風。碧愛新晴後，明宜反照中。宣城郡齋在，望與古時同。滄浪峽水子陵灘，路遠江深欲去難。何似家池通小院，臥房階下插魚竿？籬下先生時得醉，甕間吏部暫偷閒。何如家醞雙魚榼，雪夜花時長在前？鴛鴦怕捉竟難親，鸚鵡雖籠不著人。何似家禽雙白鶴，閒行一步亦隨身？三年為刺史，無政在人口。唯向郡城中，題詩十餘首。慚非甘棠詠，豈有思人不？三年為刺史，飲冰復食櫱。唯向天竺山，取得兩片石。此抵有千金，無乃傷清白。二月二日新雨晴，草芽菜甲一時生。輕衫細馬春年少，十字津頭一字行。宿雨洗天津，無泥未有塵。初晴迎早夏，落照送殘春。興發詩隨口，狂來酒寄身。水邊行嵬峨，橋上立逡巡。疏傅心情老，吳公政化新。三川徒有主，風景屬閒人。雨暗三秋日，泥深一尺時。老人平旦出，自問欲何之。不是尋醫藥，非幹送別離。素書傳好語，絳帳赴佳期。續借桃花馬，催迎楊柳姬。只愁張錄事，罰我怪來遲。零落桐葉雨，蕭條槿花風。悠悠早秋意，生此幽閒中。況與故人別，中懷正無悰。勿雲不相送，心到青門東。相知豈在多，但問同不同。同心一人去，坐覺長安空。離離暑雲散，嫋嫋涼風起。池上秋又來，荷花半成子。朱顏易銷歇，白日無窮已。人壽不如山，年光急於水。青蕪與紅蓼，歲歲秋相似。去歲此悲秋，今秋復來此。蕭條微雨絕，荒岸抱清源。入舫山侵塞，分泉稻接村。秋聲依樹色，月影在蒲根。淹泊方難遂，他宵關夢魂。焰短寒缸盡，聲長曉漏遲。年衰自無睡，不是守三尸。詩。綺美，瑰奇。明月夜，落花時。能助歡笑，亦傷別離。調清金石怨，吟苦鬼神悲。天下只應我愛，世間唯有君知。自從都尉別蘇句，便到司空送白辭。蘭膏新沐雲鬢滑，寶釵斜墜青絲髮。蟬鬢尚隨雲勢動，素衣猶帶月光來。燕脂漠漠桃花淺，青黛微微柳葉新。玉爪蒼鷹雲際滅，素牙黃犬草頭飛。涼風冷露蕭索天，黃蒿紫菊荒涼田。繞冢秋花少顏色，細蟲小蝶飛翻翻。中有騰騰獨行者，手拄漁竿不騎馬。晚從南澗釣魚回，歇此墟中白楊下。褐衣半故白髮新，人逢知我是何人？誰言渭浦棲遲客，曾作甘泉侍從臣。魚筍朝餐飽，蕉紗暑服輕。欲為窗下寢，先傍水邊行。晴引鶴雙舞，秋生蟬一聲。無人解相訪，有酒共誰傾。老更諳時事，閒多見物情。只應劉與白，二叟自相迎。貧窮汲汲求衣食，富貴營營役心力。人生不富即貧窮，光陰易過閒難得。我今幸在窮富間，雖在朝廷不入山。看雪尋花玩風月，洛陽城裡七年閒。甲第何年置，朱門此地開。山當賓閣出，溪繞妓堂回。覆井桐新長，蔭窗竹舊栽。池荒紅菡萏，砌老綠莓苔。捐館樑王去，思人楚客來。西園非蓋處，依舊月徘徊。寵辱憂歡不到情，任他朝市自營營。獨尋秋景城東去，白鹿原頭信馬行。窗白星漢曙，窗暖燈火餘。坐卷朱裡幕，看封紫泥書。窅窅鐘漏盡，曈曈霞景初。樓臺紅照曜，松竹青扶疏。君愛此時好，回頭特謂餘：不知上清界，曉景復何如？幽獨辭群久，漂流去國賒。只將琴作伴，唯以酒為家。感逝因看水，傷離為見花。李三埋地底，元九謫天涯。舉眼青雲遠，回頭白日斜。可能勝賈誼，猶自滯長沙。十年常苦學，一上謬成名。擢第未為貴，賀親方始榮。時輩六七人，送我出帝城。軒車動行色，絲管舉離聲。得意減別恨，半酣輕遠端。翩翩馬蹄疾，春日歸鄉情。叩齒晨興秋院靜，焚香冥坐晚窗深。七篇真誥論仙事，一卷檀經說佛心。此日盡知前境妄，多生曾被外塵侵。自嫌習性猶殘處，愛詠閒詩好聽琴。聞有澗底花，貰得村中酒。與君來校遲，已逢搖落後。臨觴有遺恨，悵望空溪口。記取花發時，期君重攜手。我生日日老，春色年年有。且作來歲期，不知身健否？古人惜晝短，勸令秉燭遊。況此迢迢夜，明月滿西樓。復有盈尊酒，置在城上頭。期君君不至，人月兩悠悠。照水煙波白，照人肌發秋。清光正如此，不醉即須愁。感時思弟妹，不寐百憂生。萬里經年別，孤燈此夜情。病容非舊日，歸思逼新正。早晚重歡會，羈離各長成。臥久不記日，南窗昏復昏。蕭條草檐下，寒雀朝夕聞。強扶床前杖，起向庭中行。偶逢故人至，便當一逢迎。移榻就斜日，披裘倚前楹。閒談勝服藥，稍覺有心情。風香露重梨花溼，草舍無燈愁未入。南鄰北里歌吹時，獨倚柴門月中立。憑高望遠思悠哉，晚上江亭夜未回。日欲沒時紅浪沸，月初生處白煙開。辭枝雪蕊將春去，滿鑷霜毛送老來。爭敢三年作歸計，心知不及賈生才。昔到襄陽日，髯髯初有髭。今過襄陽日，髭鬢半成絲。舊遊都似夢，乍到忽如歸。東郭蓬蒿宅，荒涼今屬誰？故知多零落，閭井亦遷移。獨有秋江水，煙波似舊時。自從苦學空門法，銷盡平生種種心。唯有詩魔降未得，每逢風月一閒吟。三月江水闊，悠悠桃花波。年芳與心事，此地共蹉跎。南國方譴謫，中原正兵戈。眼前故人少，頭上白髮多。通州更迢遞，春盡復如何？今朝復明日，不覺年齒暮。白髮逐梳落，朱顏辭鏡去。當春頗愁寂，對酒寡歡趣。遇境多愴辛，逢人益敦故。形質屬天地，推遷從不住。所怪少年心，銷磨落何處？何處春暄來，微和生血氣。氣薰肌骨暢，東窗一昏睡。是時正月晦，假日無公事。爛熳不能休，自午將及未。緬思少健日，甘寢常自恣。一從衰疾來，枕上無此味。閣前竹蕭蕭，閣下水潺潺。拂簟捲簾坐，清風生其間。靜聞新蟬鳴，遠見飛鳥還。但有巾掛壁，而無客叩關。二疏返故里，四老歸舊山。吾亦適所願，求閒而得閒。山上巴子城，山下巴江水。中有窮獨人，強名為刺史。時時竊自哂，刺史豈如是。倉粟喂家人，黃縑裹妻子。莓苔翳冠帶，霧雨霾樓雉。衙鼓暮復朝，郡齋臥還起。回頭望南浦，亦在煙波裡。而我復何嗟，夫君猶滯此。老色日上面，歡情日去心。今既不如昔，後當不如今。今猶未甚衰，每事力可任。花時仍愛出，酒後尚能吟。但恐如此興，亦隨日銷沉。東城春欲老，勉強一來尋。碧空溶溶月華靜，月裡愁人吊孤影。花開殘菊傍疏籬，葉下衰桐落寒井。塞鴻飛急覺秋盡，鄰雞鳴遲知夜永。凝情不語空所思，風吹白露衣裳冷。池水暖溫暾，水清波瀲灩。簇簇青泥中，新蒲葉如劍。梅房小白裹，柳彩輕黃染。順氣草薰薰，適情鷗泛泛。舊遊成夢寐，往事隨陽焱。芳物感幽懷，一動平生念。上人處世界，清淨何所似？似彼白蓮花，在水不著水。性真悟泡幻，行潔離塵滓。修道來幾時？身心俱到此。嗟予牽世網，不得長依止。離念與碧雲，秋來朝夕起。夜雪有佳趣，幽人出書帷。微寒生枕蓆，輕素封階墀。坐罷楚弦曲，起吟班扇詩。明宜滅燭後，淨愛褰簾時。窗引曙色早，庭銷春氣遲。山陰應有興，不臥待徽之。千里歸程三伏天，官新身健馬翩翩。行衝赤日加餐飯，上到青雲穩著鞭。長慶老郎唯我在，客曹故事望君傳。前鴻後雁行難續，相去迢迢二十年。長慶初予為主客郎中、知制誥，遷中書舍人，去今二十一年也。巴徼炎毒早，二月蚊蟆生。咂膚拂不去，繞耳薨薨聲。斯物頗微細，中人初甚輕。如有膚受譖，久則瘡痏成。痏成無奈何，所要防其萌。么蟲何足道，潛喻儆人情。往謫潯陽去，夜憩輞溪曲。今為錢塘行，重經茲寺宿。爾來幾何歲，溪草二八綠。不見舊房僧，蒼然新樹木。虛空走日月，世界遷陵谷。我生寄其間，孰能逃倚伏。隨緣又南去，好住東廊竹。嫋嫋檐樹動，好風西南來。紅缸霏微滅，碧幌飄颻開。披襟有餘涼，拂簟無纖埃。但喜煩暑退，不惜光陰催。河秋稍清淺，月午方裴回。或行或坐臥，體適心悠哉。美人在浚都，旌旗繞樓臺。雖非滄溟阻，難見如蓬萊。蟬迎節又換，雁送書未回。君位日寵重，我年日摧頹。無因風月下，一舉平生杯。綠楊陌上送行人，馬去車回一望塵。不覺別時紅淚盡，歸來無淚可沾巾。西風來幾日，一葉已先飛。新霽乘輕屐，初涼換熟衣。淺渠銷慢水，疏竹漏斜暉。薄暮青苔巷，家僮引鶴歸。高高此山頂，四望唯煙雲。下有一條路，通達楚與秦。或名誘其心，或利牽其身。乘者及負者，來去何云云。我亦斯人徒，未能出囂塵。七年三往復，何得笑他人。昔作少學士，圖形入集賢。今為老居士，寫貌寄香山。鶴毳變玄發，雞膚換朱顏。前形與後貌，相去三十年。勿嘆韶華子，俄成皤叟仙。請看東海水，亦變作桑田。承華東署三分務，履道西池七過春。歌酒優遊聊卒歲，園林蕭灑可終身。留侯爵秩誠虛貴，疏受生涯未苦貧。月俸百千官二品，朝廷僱我作閒人。不見詩酒客，臥來半月餘。合和新葯草，尋檢舊方書。晚霽煙景度，早涼窗戶虛。雪生衰鬢久，秋入病心初。臥簟蘄竹冷，風襟邛葛疏。夜來身校健，小飲復何如？似玉童顏盡，如霜病鬢新。莫驚身頓老，心更老於身。大圭廉不割，利劍用不缺。當其斬馬時，良玉不如鐵。置鐵在洪爐，鐵消易如雪。良玉同其中，三日燒不熱。君疑才與德，詠此知優劣。眼重朝眠足，頭輕宿酒醒。陽光滿前戶，雪水半中庭。物變隨天氣，春生逐地形。北檐梅晚白，東岸柳先青。蔥壟抽羊角，鬆巢墮鶴翎。老來詩更拙，吟罷少人聽。籍甚二十年，今日方款顏。相送嵩洛下，論心杯酒間。河亞懶出入，府寮多閉關。蒼髮彼此老，白日尋常閒。朝欲攜手出，暮思聯騎還。何當挈一榼？同宿龍門山。畫堂三月初三日，絮撲窗紗燕拂檐。蓮子數杯嘗冷酒，柘枝一曲試春衫。階臨池面勝看鏡，戶映花叢當下簾。指點樓南玩新月，玉鉤素手兩纖纖。平生心跡最相親，欲隱牆東不為身。明月好同三徑夜，綠楊宜作兩家春。每因暫出猶思伴，豈得安居不擇鄰。何獨終身數相見，子孫長作隔牆人。梨花結成實，燕卵花為雛。時物又若此，道情復何如？但覺日月促，不嗟年歲徂。浮生都是夢，老小亦何殊？唯與故人別，江陵初謫居。時時一相見，此意未全除。廬山多桂樹，湓浦多修竹，東林寺有白蓮華，皆植物之貞勁秀異者，雖宮囿省寺中，未必能盡有。夫物以多為賤，故南方人不貴重之。至有蒸爨其桂，剪棄其竹，白眼於蓮花者。予惜其不生於北土也，因賦三題以唁之。山東才副蒼生願，川上俄驚逝水波。漢書雲：山東出相。履道淒涼新第宅，宣城零落舊笙歌。敦詩宅在履道，修造初成。崔家妓樂，多歸宣州也。園荒唯有薪堪採，門冷兼無雀可羅。今日相逢偶同到，傷心不是故經過。暮春風景初三日，流世光陰半百年。欲作閒遊無好伴，半江惆悵卻回船。最憶樓花千萬朵，偏憐堤柳兩三株。擬提社酒攜村妓，擅入朱門莫怪無。映樓桃花，拂堤垂柳是莊上最勝絕處，故舉以為對。可惜亭臺閒度日，欲偷風景暫遊春。只愁花裡鶯饒舌，飛入宮城報主人。酒後高歌且放狂，門前閒事莫思量。猶嫌小戶長先醒，不得多時住醉鄉。朝來暮去星霜換，陰慘陽舒氣序牽。萬物秋霜能壞色，四時冬日最凋年。煙波半露新沙地，鳥雀群飛欲雪天。向晚蒼蒼南北望，窮陰旅思兩無邊。一日日，作老翁。一年年，過春風。公心不以貴隔我，我散唯將閒伴公。我無才能忝高秩，合是人間閒散物。公有功德在生民，何因得作自由身？前日魏王潭上宴連夜，今日午橋池頭遊拂晨。山客硯前吟待月，野人樽前醉送春。不敢與公閒中爭第一，亦應占得第二第三人。危亭絕頂四無鄰，見盡三千世界春。但覺虛空無障礙，不知高下幾由旬？回看官路三條線，卻望都城一片塵。賓客暫遊無半日，王侯不到便終身。始知天造空閒境，不為忙人富貴人。拔從水府底，置向相庭隈。對稱吟詩句，看宜把酒杯。終隨金礪用，不學玉山頹。疏傅心偏愛，園公眼屢回。共嗟無此分，虛管太湖來。居易與夢得俱典姑蘇，而不獲此石。歲暮風動地，夜寒雪連天。老夫何處宿，暖帳溫爐前。兩重褐綺衾，一領花茸氈。粥熟呼不起，日高安穩眠。是時心與身，了無閒事牽。以此度風雪，閒居來六年。忽思遠遊客，復想早朝士。踏凍侵夜行，凌寒未明起。心為身君父，身為心臣子。不得身自由，皆為心所使。我心既知足，我身自安止。方寸語形骸，吾應不負爾。長安千萬人，出門各有營。唯我與夫子，信馬悠悠行。行到曲江頭，反照草樹明。南山好顏色，病客有心情。水禽翻白羽，風荷嫋翠莖。何必滄浪去，即此可濯纓。時景不重來，賞心難再並。坐愁紅塵裡，夕鼓咚咚聲。歸來經一宿，世慮稍復生。賴聞瑤華唱，再得塵襟清。麗句勞相贈，佳期恨有違。早知留酒待，悔不趁此歸。春盡綠醅老，雨多紅萼稀。今朝如一醉，猶得及芳菲。欹枕不視事，兩日門掩關。始知吏役身，不病不得閒。閒意不在遠，小亭方丈間。西檐竹梢上，坐見太白山。遙愧峰上雲，對此塵中顏。曾家機上聞投杼，尹氏園中見掇蜂。但以恩情生隙罅，何人不解作江充。闇生魑魅蠹生蟲，何異讒生疑阻中。但使武皇心似燭，江充不敢作江充。泉噴聲如玉，潭澄色似空。練垂青嶂上，珠瀉綠盆中。溜滴三秋雨，寒生六月風。何時此巖下，來作濯纓翁。暖臥摩綿褥，寒傾藥酒螺。昏昏布裘底，病醉睡相和。末疾徒云爾，餘年有幾何？傳雲：風淫末疾。末謂四肢。須知差與否，相去校無多。五架三間新草堂，石階桂柱竹編牆。南檐納日冬天暖，北戶迎風夏月涼。灑砌飛泉才有點，拂窗斜竹不成行。來春更葺東廂屋，紙閣蘆簾著孟光。足疾無加亦不瘳，綿春歷夏復經秋。開顏且酌樽中酒，代步多乘池上舟。幸有眼前衣食在，兼無身後子孫憂。應須學取陶彭澤，但委心形任去留。滿眼雲水色，月明樓上人。旅愁春入越，鄉夢夜歸秦。道路通荒服，田園隔虜塵。悠悠滄海畔，十載避黃巾。老宜官冷靜，貧賴俸優饒。熱月無堆案，寒天不趁朝。傍看應寂寞，自覺甚逍遙。徒對盈樽酒，兼無愁可銷。彭蠡湖天晚，桃花水氣春。鳥飛千白點，日沒半紅輪。何必為遷客，無勞是病身。但來臨此望，少有不愁人。黃鳥啼欲歇，青梅結半成。坐憐春物盡，起入東園行。攜觴懶獨酌，忽聞叩門聲。閒人猶喜至，何況是陳兄。從容盡日語，稠疊長年情。勿輕一盞酒，可以話平生。簾下開小池，盈盈水方積。中底鋪白沙，四隅甃青石。勿言不深廣，但取幽人適。泛灩微雨朝，泓澄明月夕。豈無大江水，波浪連天白。未如床蓆前，方丈深盈尺。清淺可狎弄，昏煩聊漱滌。最愛曉暝時，一片秋天碧。功名宿昔人多許，寵辱斯須自不知。一旦失恩先左降，三年隨例未量移。馬頭覓角生何日？石火敲光住幾時？前事是身俱若此，空門不去欲何之？黑鬢絲雪侵，青袍塵土涴。兀兀復騰騰，江城一上佐。朝就高齋上，薰然負暄臥。晚下小池前，澹然臨水坐。已約終身心，長如今日過。往年江外拋桃葉，結之也。去歲樓中別柳枝。樊、蠻也。寂寞春來一杯酒，此情唯有李君知。吟君舊句情難忘，風月何時是盡時？李君嘗有悼故妓詩云：直應人世無風月，始是心中忘卻時。今故云。二王后，彼何人，介公酅公為國賓，周武隋文之子孫。古人有言天下者，非是一人之天下。周亡天下傳於隋，隋人失之唐得之。唐興十葉歲二百，介公酅公世為客。明堂太廟朝享時，引居賓位備威儀。備威儀，助郊祭，高祖太宗之遺制。不獨興滅國，不獨繼絕世。欲令嗣位守文君，亡國子孫取為戒。見說瞿塘峽，斜銜灩澦根。難於尋鳥路，險過上龍門。羊角風頭急，桃花水色渾。山回若鰲轉，舟入似鯨吞。岸合愁天斷，波跳恐地翻。憐君經此去，為感主人恩。有酒病不飲，有詩慵不吟。頭眩罷垂鉤，手痺休援琴。竟日悄無事，所居閒且深。外安支離體，中養希夷心。窗戶納秋景，竹木澄夕陰。宴坐小池畔，清風時動襟。司天臺，仰觀俯察天人際。羲和死來職事廢，官不求賢空取藝。昔聞西漢元成間，上陵下替謫見天。北辰微闇少光色，四星煌煌如火赤。耀芒動角射三臺，上臺半滅中臺坼。是時非無太史官，眼見心知不敢言。明朝趨入明光殿，唯奏慶雲壽星見。天文時變兩如斯，九重天子不得知。不得知，安用臺高百尺為。縹緲巫山女，歸來七八年。殷勤湘水曲，留在十三絃。苦調吟還出，深情咽不傳。萬重雲水思，今夜月明前。蘋小蒲葉短，南湖春水生。子近湖邊住，靜境稱高情。我為郡司馬，散拙無所營。使君知性野，衙退任閒行。行攜小榼出，逢花輒獨傾。半酣到子舍，下馬扣柴荊。何以引我步，繞籬竹萬莖。何以醒我酒，吳音吟一聲。須臾進野飯，飯稻茹芹英。白甌青竹箸，儉潔無羶腥。欲去復裴回，夕鴉已飛鳴。何當重遊此，待君湖水平。大旆擁金羈，書生得者稀。何勞問官職，豈不見光輝。赫赫人爭看，翩翩馬欲飛。不期前歲尹，駐節語依依。前年春，餘為河南尹，王為少尹。長途發已久，前館行未至。體倦目已昏，瞌然遂成睡。右袂尚垂鞭，左手暫委轡。忽覺問僕伕，才行百步地。形神分處所，遲速相乖異。馬上幾多時，夢中無限事。誠哉達人語，百齡同一寐。憲府觸邪峨豸角，瑣闈駁正犯龍鱗。二人當官盛事，為時所稱也。那知近地齋居客，忽作深山同宿人。一盞寒燈雲外夜，數杯溫酎雪中春。林泉莫作多時計，諫獵登封憶舊臣。洗浪清風透水霜，水邊閒坐一繩床。眼塵心垢見皆盡，不是秋池是道場。索索風戒寒，沉沉日藏耀。勸君飲濁醪，聽我吟清調。芳節變窮陰，朝光成夕照。與君生此世，不合長年少。今晨從此過，明日安能料？若不結跏禪，即須開口笑。明月照君席，白露沾我衣。勸君酒杯滿，聽我狂歌詞。五十已後衰，二十已前痴。晝夜又分半，其間幾何時。生前不歡樂，死後有餘貲。焉用黃墟下，珠衾玉匣為。頭白醉昏昏，狂歌秋復春。一生耽酒客，五度棄官人。蘇州、刑部侍郎、河南尹、同州刺史、太子少傅皆以病免也。異世陶元亮，前生劉伯倫。臥將琴作枕，行以鍤隨身。歲要衣三對，年支谷一囷。園葵烹佐飯，林葉掃添薪。沒齒甘蔬食，搖頭謝縉紳。自能拋爵祿，終不惱交親。但得杯中淥，從生甑上塵。煩君問生計，憂醒不憂貧。蟠木蟠木，有似我身；不中乎器，無用於人。下擁腫而上轔菌，桷不桷兮輪不輪。天子建明堂兮既非樑棟，諸侯斫大輅兮材又不中。唯我病夫，或有所用。用爾為幾，承吾臂支吾頤而已矣。不傷爾性，不枉爾理。爾怏怏為幾之外，無所用爾。爾既不材，吾亦不材，胡為乎人間裴回？蟠木蟠木，吾與汝歸草堂去來。兀兀出門何處去，新昌街晚樹陰斜。馬蹄知意緣行熟，不向楊家即庾家。天冷日不光，太行峰蒼莽上聲。嘗聞此中險，今我方獨往。馬蹄凍且滑，羊腸不可上。若比世路難，猶自平於掌。詩情書意兩殷勤，來自天南瘴海濱。初睹銀鉤還啟齒，細吟瓊什欲沾巾。鳳池隔絕三千里，蝸舍沉冥十五春。唯有新昌故園月，至今分照兩鄉人。鳳池，屬楊相也。蝸舍，自謂也。雙金百鍊少人知，縱我知君徒爾為。望梅閣老無妨渴，二賢詞藻贍麗，眾多以予曾忝制誥，故呼閣老。畫餅尚書不救飢。喻無益自戲也。白日回頭看又晚，青雲舉足躡何遲。壯年可惜虛銷擲，遣把閒杯吟詠詩。歇手不判案，舉頭仍見山。雖來鞍馬上，不離詩酒間。濟源三臨泛，王屋一登攀。猶嫌百里近，祇得十日閒。明朝卻歸府，塵事如迴圈。猶聽瑤華曲，稍開風土顏。東林北塘水，湛湛見底青。中生白芙蓉，菡萏三百莖。白日發光彩，清飈散芳馨。洩香銀囊破，瀉露玉盤傾。我漸塵垢眼，見此瓊瑤英。乃知紅蓮花，虛得清淨名。夏萼敷未歇，秋房結才成。夜深眾僧寢，獨起繞池行。欲收一棵子，寄向長安城。但恐出山去，人間種不生。身外無羈束，心中少是非。被花留便住，逢酒醉方歸。人事行時少，官曹入日稀。春寒遊正好，穩馬薄綿衣。郊野遊行熟，村園次第過。驀山尋浥澗，蹋水渡伊河。寒食青青草，春風瑟瑟波。逢人共杯酒，隨馬有笙歌。勝事經非少，芳辰過亦多。還須自知分，不老擬如何。自中風來三歷閏，從懸車後幾逢春。周南留滯稱遺老，漢上羸殘號半人。薄有文章傳子弟，斷無書札答交親。餘年自問將何用，恐是人間剩長身。九十不衰真地仙，六旬猶健亦天憐。今年相遇鶯花月，此夜同歡歌酒筵。四座齊聲和絲竹，兩家隨分鬥金鈿。留君到曉無他意，圖向君前作少年。一山門作兩山門，兩寺原從一寺分。東澗水流西澗水，南山雲起北山雲。前臺花發後臺見，上界鐘聲下界聞。遙想吾師行道處，天香桂子落紛紛。清歌且罷唱，紅袂亦停舞。趙叟抱五絃，宛轉當胸撫。大聲粗若散，颯颯風和雨。小聲細欲絕，切切鬼神語。又如鵲報喜，轉作猿啼苦。十指無定音，顛倒宮徵羽。坐客聞此聲，形神若無主。行客聞此聲，駐足不能舉。嗟嗟俗人耳，好今不好古。所以綠窗琴，日日生塵土。秦中歲雲暮，大雪滿皇州。雪中退朝者，朱紫盡公侯。貴有風雪興，富無飢寒憂。所營唯第宅，所務在追遊。朱門車馬客，紅燭歌舞樓。歡酣促密坐，醉暖脫重裘。秋官為主人，廷尉居上頭。日中為一樂，夜半不能休。豈知閿鄉獄，中有凍死囚。料合同惆悵，花殘酒亦殘。醉心忘老易，醒眼別春難。獨出雖慵懶，相逢定喜歡。還攜小蠻去，試覓老劉看。小蠻，酒榼名也。太微星斗拱瓊宮，聖祖琳宮鎮九垓。天柱一峰擎日月，洞門千仞鎖雲雷。玉光白橘相爭秀，金翠佳蓮蕊鬬開。時訪左慈高隱處，紫清仙鶴認巢來。舊有潢汙泊，今為白水塘。笙歌聞四面，樓閣在中央。春變煙波色，晴添樹木光。龍泉信為美，莫忘午橋莊。藹藹春景餘，峨峨夏雲初。躞蹀退朝騎，飄颻隨風裾。晨從四丞相，入拜白玉除。暮與一道士，出尋青溪居。吏隱本齊致，朝野孰雲殊。道在有中適，機忘無外虞。但愧煙霄上，鸞鳳為吾徒。又慚雲林間，鷗鶴不我疏。坐傾數杯酒，臥枕一卷書。興酣頭兀兀，睡覺心於於。以此送日月，問師為何如。南浦閒行罷，西樓小宴時。望湖憑檻久，待月放杯遲。江果嘗盧橘，山歌聽竹枝。相逢且同樂，何必舊相知？疏散郡丞同野客，幽閒官舍抵山家。春風北戶千莖竹，晚日東園一樹花。小盞吹醅嘗冷酒，深爐敲火炙新茶。能來盡日觀棋否？太守知慵放晚衙。青氈帳暖喜微雪，紅地爐深宜早寒。走筆小詩能和否，潑醅新酒試嘗看。僧來乞食因留宿，客到開樽便共歡。臨老交親零落盡，希君恕我取人寬。我說南中事，君應不願聽。曾經身困苦，不覺語叮嚀。燒處愁雲夢，波時憶洞庭。春畬煙勃勃，秋瘴露冥冥。蚊蚋經冬活，魚龍欲雨腥。水蟲能射影，山鬼解藏形。穴掉巴蛇尾，林飄鴆鳥翎。颶風千里黑，莧草四時青。客似驚弦雁，舟如委浪萍。誰人勸言笑？何計慰漂零？慎勿琴離膝，長鬚酒滿瓶。大都從此去，宜醉不宜醒。自從為騃童，直至作衰翁。所好隨年異，為忙終日同。弄沙成佛塔，鏘玉謁王宮。彼此皆兒戲，須臾即色空。有營非了義，無著是真宗。兼恐勤修道，猶應在妄中。紫閣峰西清渭東，野煙深處夕陽中。風荷老葉蕭條綠，水蓼殘花寂寞紅。我厭宦遊君失意，可憐秋思兩心同。黑花滿眼絲滿頭，早衰因病病因愁。宦途氣味已諳盡，五十不休何日休？小郡大江邊，危樓夕照前。青蕪卑溼地，白露深泬寥天。鄉國此時阻，家書何處傳？仍聞陳蔡戍，轉戰已三年。得道即無著，隨緣西復東。貌依年臘老，心到夜禪空。山宿馴溪虎，江行濾水蟲。悠悠塵客思，春滿碧雲中。高低古時冢，上有牛羊道。獨立最高頭，悠哉此懷抱。回頭向村望，但見荒田草。村人不愛花，多種慄與棗。自來此村住，不覺風光好。花少鶯亦稀，年年春暗老。與君何日出屯蒙，魚戀江湖鳥厭籠。分手各拋滄海畔，折腰俱老綠衫中。三年隔闊音塵斷，兩地飄零氣味同。又被新年勸相憶，柳條黃軟欲春風。病眼昏似夜，衰鬢颯如秋。除卻須衣食，平生百事休。知君善易者，問我決疑不。不卜非他故，人間無所求。脫置腰下組，擺落心中塵。行歌望山去，意似歸鄉人。朝蹋玉峰下，暮尋藍水濱。擬求幽僻地，安置疏慵身。本性便山寺，應須旁悟真。扁舟泊雲島，倚棹念鄉國。四望不見人，煙江澹秋色。客心貧易動，日入愁未息。依仁臺廢悲風晚，履信池荒宿草春。晦叔亭臺在依仁，微之池館在履信。自問老身騎馬出，洛陽城裡覓何人？投君之文甚荒蕪，數篇價直一束芻。報我之章何璀璨，累累四貫驪龍珠。毛詩三百篇後得，文選六十卷中無。一麋麗龜絕報賽，五鹿連柱難支梧。高興獨因秋日盡，清吟多與好風俱。銀鉤金錯兩殊重，宜上屏風張座隅。眼漸昏昏耳漸聾，滿頭霜雪半身風。已將心出浮雲外，猶寄形於逆旅中。維摩經雲：是身如浮雲也。觴詠罷來賓閣閉，笙歌散後妓房空。世緣俗念消除盡，別是人間清淨翁。經年不到龍門寺，今夜何人知我情？還向暢師房裡宿，新秋月色舊灘聲。飲徒歌伴今何在，雨散雲飛盡不回。從此香山風月夜，祗應長是一身來。石盆泉畔石樓頭，十二年來晝夜遊。更過今年年七十，假如無病亦宜休。暖擁紅爐火，閒搔白髮頭。百年慵裡過，萬事醉中休。有室同摩詰，無兒比鄧攸。莫論身在日，身後亦無憂。先生老去飲無興，居士病來閒有餘。猶覺醉吟多放逸，不如禪坐更清虛。予先有醉吟先生傳，今故云。柘枝紫袖教丸藥，羯鼓蒼頭遣種蔬。卻被山僧戲相問，一時改業意何如？白髮長興嘆，青娥亦伴愁。寒衣補燈下，小女戲床頭。暗淡屏幃故，淒涼枕蓆秋。貧中有等級，猶勝嫁黔婁。畏景又加旱，火雲殊未收。籬喧飢有雀，池涸渴無鷗。岸幘頭仍痛，褰裳汗亦流。若為當此日，遷客向炎州。時楊、李二相各貶潮、韶。郡中乞假來相訪，洞裡朝元去不逢。看院只留雙白鶴，入門惟見一青松。藥爐有火丹應伏，雲碓無人水自舂。欲問參同契中事，更期何日得從容。曾於太白峰前住，數到仙遊寺裡來。黑水澄時潭底出，白雲破處洞門開。林間暖酒燒紅葉，石上題詩掃綠苔。惆悵舊遊無復到，菊花時節羨君回。春來觸動故鄉情，忽見風光憶兩京。金谷蹋花香騎入，曲江碾草鈿車行。誰家綠酒歡連夜？何處紅樓睡失明？獨有不眠不醉客，經春冷坐古湓城。晨起臨風一惆悵，通川湓水斷相聞。不知憶我因何事，昨夜三迴夢見君。蓬山仙客下煙霄，對酒唯吟獨酌謠。不怕道狂揮玉爵，亦曾乘興解金貂。記雲：飲玉爵者弗揮。吳監前任散騎常侍。君稱名士誇能飲，我是愚夫肯見招。王孝伯雲：但常無事，讀離騷、痛飲，即可稱名士。獨酌謠雲：愚夫子不招。賴有伯倫為醉伴，何愁不解傲松喬。前在潯陽日，已嘆賓朋寡。忽忽抱憂懷，出門無處寫。今來轉深僻，窮峽巔山下。五月斷行舟，灩堆正如馬。巴人類猿狖，矍鑠滿山野。敢望見交親？喜逢似人者。子騁丹青日，予當醜老時。無勞役神思，更畫病容儀。迢遞麒麟閣，圖功未有期。區區尺素上，焉用寫真為？年來私自問，何故不歸京。佩玉腰無力，看花眼不明。老慵難發遣，春病易滋生。賴有彈琴女，時時聽一聲。百鍊鏡，鎔範非常規，日辰處所靈且祇。江心波上舟中鑄，五月五日日午時。瓊粉金膏磨瑩已，化為一片秋潭水。鏡成將獻蓬萊宮，揚州長吏手自封。人間臣妾不合照，背有九五飛天龍。人人呼為天子鏡，我有一言聞太宗。太宗常以人為鏡，鑑古鑑今不鑑容。四海安危居掌內，百王治亂懸心中。乃知天子別有鏡，不是揚州百鍊銅。飢止一簟食，渴止一壺漿。出入止一馬，寢興止一床。此外無長物，於我有若亡。胡然不知足，名利心遑遑。念茲彌懶放，積習遂為常。經旬不出門，竟日不下堂。同病者張生，貧僻住延康。慵中每相憶，此意未能忘。迢迢青槐街，相去八九坊。秋來未相見，應有新詩章。早晚來同宿，天氣轉清涼。朝從紫禁歸，暮出青門去。勿言城東陌，便是江南路。揚鞭簇車馬，揮手辭親故。我生本無鄉，心安是歸處。洛川汝海封畿接，履道集賢來往頻。一復時程雖不遠，百餘步地更相親。朱門陪宴多投轄，青眼留歡任吐茵。聞道郡齋還有酒，花前月下對何人。頭痛汗盈巾，連宵復達晨。不堪逢苦熱，猶賴是閒人。朝客應煩倦，農夫更苦辛。始慚當此日，得作自由身。偃亞長松樹，侵臨小石溪。靜將流水對，高共遠峰齊。翠蓋煙籠密，花幢雪壓低。與僧清影坐，借鶴隱枝棲。筆寫形難似，琴偷韻易迷。暑天風槭槭，晴夜露悽悽。獨憩依為舍，閒行繞作蹊。棟樑君莫採，留著伴幽棲。藹藹美周宅，櫻繁春日斜。一為洛下客，十見池上花。爛熳豈無意，為君佔年華。風光饒此樹，歌舞勝諸家。失盡白頭伴，長成紅粉娃。停杯兩相顧，堪喜亦堪嗟。白頭伴、紅粉娃皆有所屬。嫁得梁鴻六七年，耽書愛酒日高眠。雨荒春圃唯生草，雪壓朝樹未有煙。身病憂來緣女少，家貧忘卻為夫賢。誰知厚俸今無分，枉向秋風吹紙錢。適情處處皆安樂，大抵園林勝市朝。煩鬧榮華猶易過，優閒福祿更難銷。自憐老大宜疏散，卻被交親嘆寂寥。終日相逢不相見，兩心相去一何遙？多見朱門富貴人，林園未畢即無身。我今幸作西亭主，已見池塘五度春。髫齔七八歲，綺紈三四兒。弄塵復鬥草，盡日樂嬉嬉。堂上長年客，鬢間新有絲。一看竹馬戲，每憶童騃時。童騃饒戲樂，老大多憂悲。靜念彼與此，不知誰是痴。榮鬧興多嫌晝短，衰閒睡少覺明遲。當君秉燭銜杯夜，是我停飧服藥時。枕上愁吟堪發病，府中歡笑勝尋醫。明朝強出須謀樂，不擬車公更擬誰。自我從宦遊，七年在長安。所得惟元君，乃知定交難。豈無山上苗，徑寸無歲寒。豈無要津水，咫尺有波瀾。之子異於是，久要誓不諼。無波古井水，有節秋竹竿。一為同心友，三及芳歲闌。花下鞍馬遊，雪中杯酒歡。衡門相逢迎，不具帶與冠。春風日高睡，秋月夜深看。不為同登科，不為同署官。所合在方寸，心源無異端。老來生計君看取，白日遊行夜醉吟。陶令有田唯種黍，鄧家無子不留金。人間榮耀因緣淺，林下幽閒氣味深。煩慮漸消虛白長，一年心勝一年心。樹根雪盡催花發，池岸冰消放草生。唯有須霜依舊白，春風於我獨無情。道場齋戒今初畢，酒伴歡娛久不同。不把一杯來勸我，無情亦得似春風。田園莽蒼經春早，籬落蕭條盡日風。若問經過談笑者，不過田舍白頭翁。門閉仍逢雪，廚寒未起煙。貧家重寥落，半為日高眠。故城門前春日斜，故城門裡無人家。市朝欲認不知處，漠漠野田飛草花。種蘭不種艾，蘭生艾亦生。根荄相交長，莖葉相附榮。香莖與臭葉，日夜俱長大。鋤艾恐傷蘭，溉蘭恐滋艾。蘭亦未能溉，艾亦未能除。沉吟意不決，問君合何如。病身初謁青宮日，衰貌新垂白髮年。寂寞曹司非熟地，蕭條風雪是寒天。遠坊早起常侵鼓，瘦馬行遲苦費鞭。一種共君官職冷，不如猶得日高眠。婆娑放雞犬，嬉戲任兒童。閒坐槐陰下，開襟向晚風。漚麻池水裡，晒棗日陽中。人物何相稱，居然田舍翁。潯陽郊郭間，大水歲一至。閭閻半飄蕩，城堞多傾墜。蒼茫生海色，渺漫連空翠。風捲白波翻，日煎紅浪沸。工商徹屋去，牛馬登山避。況當率稅時，頗害農桑事。獨有傭舟子，鼓枻生意氣。不知萬人災，自覓錐刀利。吾無奈爾何，爾非久得志。九月霜降後，水涸為平地。老去襟懷常濩落，病來須鬢轉蒼浪。心灰不及爐中火，鬢雪多於砌下霜。三峽南賓城最遠，一年冬至夜偏長。今宵始覺房櫳冷，坐索寒衣託孟光。草草辭家憂後事，遲遲去國問前途。望秦嶺上回頭立，無限秋風吹白鬚。藍橋春雪君歸日，秦嶺秋風我去時。每到驛亭先下馬，循牆繞柱覓君詩。自慚拙宦叨清貴，還有痴心怕素餐。或望君臣相獻替，可圖妻子免飢寒。性疏豈合承恩久，命薄元知濟事難。分寸寵光酬未得，不休更擬覓何官。北園東風起，雜花次第開。心知須臾落，一日三四來。花下豈無酒，欲酌復遲迴。所思眇千里，誰勸我一杯？菱歌清唱棹舟回，樹裡南湖似鑑開。平障煙浮低落日，出溪路細長新苔。居民地僻常無事，太守官閒好獨來。猶憶長安論詩句，至今惆悵獨書檯。小宴追涼散，平橋步月回。笙歌歸院落，燈火下樓臺。殘暑蟬催盡，新秋雁帶來。將何迎睡興，臨臥舉殘杯。秋鴻次第過，哀猿朝夕聞。是日孤舟客，此地亦離群。濛濛潤衣雨，漠漠冒帆雲。不醉潯陽酒，煙波愁殺人。昔為京洛聲華客，今作江湖潦倒翁。意氣銷磨群動裡，形骸變化百年中。霜侵殘鬢無多黑，酒伴衰顏只暫紅。願學禪門非想定，千愁萬念一時空。去國辭家謫異方，中心自怪少憂傷。為尋莊子知歸處，認得無何是本鄉。平甃白石渠，靜掃青苔院。池上好風來，新荷大如扇。小亭中何有，素琴對黃卷。蕊珠諷數篇，秋思彈一遍。從容朝課畢，方與客相見。洛陽有愚叟，白黑無分別。浪跡雖似狂，謀身亦不拙。點檢盤中飯，非精亦非糲。點檢身上衣，無餘亦無闕。天時方得所，不寒復不熱。體氣正調和，不飢仍不渴。閒將酒壺出，醉向人家歇。野食或烹鮮，寓眠多擁褐。抱琴榮啟樂，荷鍤劉伶達。放眼看青山，任頭生白髮。不知天地內，更得幾年活。從此到終身，盡為閒日月。香山石樓倚天開，翠屏壁立波環回。黃菊繁時好客到，碧雲合處佳人來。謂遣英、蒨二妓與舒君同遊。酡顏一笑夭桃綻，清吟數聲寒玉哀。軒騎逶遲棹容與，留連三日不能回。白頭老尹府中坐，早衙才退暮衙催。庭前階上何所有，累囚成貫案成堆。豈無池塘長秋草，亦有絲竹生塵埃。今日清光昨夜月，竟無人來勸一杯。下車書奏龔黃課，動筆詩傳鮑謝風。江郡謳謠誇杜母，洛城歡會憶車公。笛愁春盡梅花裡，簟冷秋生薤葉中。不道蘄州歌酒少，使君難稱與誰同。千古仙居物象饒，道成丹熟晝升霄。巖前寶磬轉鬆韻，洞口靈池應海潮。崖折百花遲日晚，鶴歸清夜唳聲遙。登臨漸到希夷境，手拂行雲度石橋。閤中同直前春事，船裡相逢昨日情。分袂二年勞夢寐，並床三宿話平生。紫微北畔辭宮闕，滄海西頭對郡城。聚散窮通何足道，醉來一曲放歌行。賢愚共在浮生內，貴賤同趨群動間。多見忙時已衰病，少聞健日肯休閒？鷹飢受紲從難退，鶴老乘軒亦不還。唯有風流謝安石，拂衣攜妓入東山。老大多情足往還，招僧待客夜開關。學調氣後衰中健，不用心來鬧處閒。養病未能辭薄俸，忘名何必入深山。與君別有相知分，同置身於木雁間。五十錢唐守，應為送老官。濫蒙辭客愛，猶作近臣看。鑿落愁須飲，琵琶悶遣彈。白頭雖強醉，不似少年歡。樓中別曲催離酌，燈下紅裙間綠袍。縹緲楚風羅綺薄，錚鏦越調管絃高。寒流帶月澄如鏡，夕吹和霜利似刀。樽酒未空歡未盡，舞腰歌袖莫辭勞。惆悵時節晚，兩情千里同。離憂不散處，庭樹正秋風。燕影動歸翼，蕙香銷故叢。佳期與芳歲，牢落兩成空。老愛東都好寄身，足泉多竹少埃塵。年豐最喜唯貧客，秋冷先知是瘦人。幸有琴書堪作伴，苦無田宅可為鄰。洛中縱未長居得，且與蘇田遊過春。不堪紅葉青苔地，又是涼風暮雨天。莫怪獨吟秋思苦，比君校近二毛年。霽月光如練，盈庭復滿池。秋深無熱後，夜淺未寒時。露葉團荒菊，風枝落病梨。相思懶相訪，應是各年衰。子墮本從天竺寺，根盤今在闔閭城。當時應逐南風落，落向人間取次生。霜雪壓多雖不死，荊榛長疾欲相埋。長憂落在樵人手，賣作蘇州一束柴。遙知天上桂花孤，試問嫦娥更要無。月宮幸有閒田地，何不中央種兩株。眼暗頭風事事妨，繞籬新菊為誰黃。閒遊日久心慵倦，痛飲年深肺損傷。吳郡兩回逢九月，越州四度見重陽。怕飛杯酒多分數，厭聽笙歌舊曲章。蟋蟀聲寒初過雨，茱萸色淺未經霜。去秋共數登高會，又被今年減一場。潦倒宦情盡，蕭條芳歲闌。欲辭南國去，重上北城看。復疊江山壯，平鋪井邑寬。人稠過楊府，坊鬧半長安。插霧峰頭沒，穿霞日腳殘。水光紅漾漾，樹色綠漫漫。約略留遺愛，殷勤念舊歡。病拋官職易，老別友朋難。九月全無熱，西風亦未寒。齊雲樓北面，半日憑欄干。性情懶慢好相親，門巷蕭條稱作鄰。背燭共憐深夜月，踏花同惜少年春。杏壇住僻雖宜病，芸閣官微不救貧。文行如君尚憔悴，不知霄漢待何人？西軒草詔暇，松竹深寂寂。月出清風來，忽似山中夕。因成西南夢，夢作遊仙客。覺聞宮漏聲，猶謂山泉滴。柳闇長廊合，花深小院開。蒼頭鋪錦褥，皓腕捧銀盃。繡帽珠稠綴，香衫袖窄裁。將軍拄球杖，看按柘枝來。清晨承詔命，豐歲閱田閭。膏雨抽苗足，涼風吐穗初。早禾黃錯落，晚稻綠扶疏。好入詩家詠，宜令史館書。散為萬姓食，堆作九年儲。莫道如雲稼，今秋雲不如。梁園修竹舊傳名，園廢年深竹不生。千畝荒涼尋未得，百竿青翠種新成。牆開乍見重添興，窗靜時聞別有情。菸葉蒙籠侵夜色，風枝蕭颯欲秋聲。更登樓望尤堪重，千萬人家無一莖。行年四十五，雨鬢半蒼蒼。清瘦詩成癖，粗豪酒放狂。老來尤委命，安處即為鄉。或擬廬山下，來春結草堂。曾陪鶴馭兩三仙，親侍龍輿四五年。天上歡華春有限，世間漂泊海無邊。榮枯事過都成夢，憂喜心忘便是禪。官滿更歸何處去？香爐峰在宅門前。每因齋戒斷葷腥，漸覺塵勞染愛輕。六賊定知無氣色，三尸應恨少恩情。酒魔降伏終須盡，詩債填還亦欲平。從此始堪為弟子，竺乾師是古先生。香火一爐燈一盞，白頭夜禮佛名經。何年飲著聲聞酒？直到如今醉未醒。榮枯憂喜與彭殤，都似人間戲一場。蟲臂鼠肝猶不怪，雞膚鶴髮復何傷。昨因風發甘長往，今遇陽和又小康。春暖來風痺稍退也。還似遠行裝束了，遲迴且住亦何妨。慕賢入室交先定，結援通家好覆成。新婦不嫌貧活計，嬌孫同慰老心情。洛橋歌酒今朝散，絳路風煙幾日行？欲識離群相戀意，為君扶病出都城。旌鉞從櫜鞬，賓僚禮數全。夔龍來要地，鵷鷺下遼天。赭汗騎驕馬，青娥舞醉仙。合成江上作，散到洛中傳。陋巷能無酒，貧池亦有船。春裝秋未寄，謾道有閒錢。風痺宜和暖，春來腳較輕。鶯留花下立，鶴引水邊行。發少嫌巾重，顏衰訝鏡明。不論親與故，自亦昧平生。連持使節歷專城，獨賀崔侯最慶榮。烏府一拋霜簡去，朱輪四從板輿行。崔郎中從殿中連典四郡，皆侍親赴任。發時止許沙鷗送，到日方乘竹馬迎。唯慮郡齋賓友少，數杯春酒共誰傾？玉芽珠顆小男兒，羅薦蘭湯欲罷時。芣苢春來盈女手，梧桐老去長孫枝。慶傳媒氏燕先賀，喜報談家烏預知。明日貧翁具雞黍，應須酬賽引雛詩。前年談氏外孫女初生，夢得有賀詩云：從此引鴛雛。今幸是男，前言似有徵，故云。少年昨已去，芳歲今又闌。如何寂寞意，復此荒涼園。園中獨立久，日淡風露寒。秋蔬盡蕪沒，好樹亦凋殘。唯有數叢菊，新開籬落間。攜觴聊就酌，為爾一留連。憶我少小日，易為興所牽。見酒無時節，未飲已欣然。近從年長來，漸覺取樂難。常恐更衰老，強飲亦無歡。顧謂爾菊花，後時何獨鮮？誠知不為我，借爾暫開顏。黑頭日已白，白麵日已黑。人生未死間，變化何終極。常言在己者，莫若形與色。一朝改變來，止遏不能得。況彼身外事，悠悠通與塞。園杏紅萼坼，庭蘭紫芽出。不覺春已深，今朝二月一。去冬病瘡痏，將養遵醫術。今春入道場，清淨依僧律。嘗聞聖賢語，所慎齋與疾。遂使愛酒人，停杯一百日。明朝二月二，疾平齋復畢。應須挈一壺，尋花覓韋七。村中少賓客，柴門多不開。忽聞車馬至，雲是故人來。況值風雨夕，愁心正悠哉。願君且同宿，盡此手中杯。人生開口笑，百年都幾回？岸淺橋平池面寬，飄然輕棹泛澄瀾。風宜扇引開懷入，樹愛舟行仰臥看。別境客稀知不易，能詩人少詠應難。唯憐呂叟時相伴，同把磻溪舊釣竿。故情周匝向交親，新茗分張及病身。紅紙一封書後信，綠芽十片火前春。湯添勺水煎魚眼，末下刀圭攪麴塵。不寄他人先寄我，應緣我是別茶人。不出門來又數旬，將何銷日與誰親。鶴籠開處見君子，書卷展時逢古人。自靜其心延壽命，無求於物長精神。能行便是真修道，何必降魔調伏身。軒車歌吹喧都邑，中有一人向隅立。夜深明月捲簾愁，日暮青山望鄉泣。風吹新綠草牙坼，雨灑輕黃柳條溼。此生知負少年春，不展愁眉欲三十。言者不如知者默，此語吾聞於老君。若道老君是知者，緣何自著五千文。食檗不易食梅難，檗能苦兮梅能酸。未如生別之為難，苦在心兮酸在肝。晨雞載鳴殘月沒，征馬重嘶行人出。回看骨肉哭一聲，梅酸檗苦甘如蜜。黃河水白黃雲秋，行人河邊相對愁。天寒野曠何處宿，棠梨葉戰風颼颼。生離別，生離別，憂從中來無斷絕。憂積心勞血氣衰，未年三十生白髮。潯陽孟冬月，草木未全衰。祇抵長安陌，涼風八月時。日西湓水曲，獨行吟舊詩。蓼花始零落，蒲葉稍離披。但作城中想，何異曲江池。得道應無著，謀生亦不妨。春泥秧稻暖，夜火焙茶香。水巷風塵少，鬆齋日月長。高閒真是貴，何處覓侯王？向晚雙池好，初晴百物新。嫋枝翻翠羽，濺水躍紅鱗。萍泛同遊子，蓮開當麗人。臨流一惆悵，還憶曲江春。老與病相仍，華簪發不勝。行多朝散藥，睡少夜停燈。祿食分供鶴，朝衣減施僧。性多移不得，郡政謾如繩。莊生齊物同歸一，我道同中有不同。遂性逍遙雖一致，鸞凰終校勝蛇蟲。吉凶禍福有來由，但要深知不要憂。只見火光燒潤屋，不聞風浪覆虛舟。名為公器無多取，利是身災合少求。雖異匏瓜難不食，大都食足早宜休。魚能深入寧憂釣，鳥解高飛豈觸羅。熱處先爭炙手去，悔時其奈噬臍何。尊前誘得猩猩血，幕上偷安燕燕窠。我有一言君記取，世間自取苦人多。雨徑綠蕪合，霜園紅葉多。蕭條司馬宅，門巷無人過。唯對大江水，秋風朝夕波。有花有酒有笙歌，其奈難逢親故何。近海饒風春足雨，白鬚太守悶時多。平陽音樂隨都尉，留滯三年在浙東。吳越聲邪無法用，莫教偷入管絃中。何郎小妓歌喉好，嚴老呼為一串珠。海味腥鹹損聲氣，聽看猶得斷腸無。黃鸝巷口鶯欲語，烏鵲河頭冰欲銷。黃鸝，坊名。烏鵲，河名。綠浪東西南北水，紅欄三百九十橋。蘇之官橋大數)。鴛鴦盪漾雙雙翅，楊柳交加萬萬條。借問春風來早晚，只從前日到今朝。性與時相遠，身將世兩忘。寄名朝士籍，寓興少年場。老豈無談笑，貧猶有酒漿。隨時來伴侶，逐日用風光。數數遊何爽，些些病未妨。天教榮啟樂，人恕接輿狂。改業為逋客，移家住醉鄉。不論招夢得，兼擬誘奇章。要路風波險，權門市井忙。世間無可戀，不是不思量。緘題重疊語殷勤，存沒交親自此分。前月使來猶理命，今朝詩到是遺文。銀鉤見晚書無報，玉樹埋深哭不聞。最感一行絕筆字，尚言千萬樂天君。令狐與夢得手札後雲：見樂天君，為伸千萬之誠也。三十氣太壯，胸中多是非。六十身太老，四體不支援。四十至五十，正是退閒時。年長識命分，心慵少營為。見酒興猶在，登山力未衰。吾年幸當此，且與白雲期。悄悄復悄悄，城隅隱林杪。山郭燈火稀，峽天星漢少。年光東流水，生計南枝鳥。月沒江沉沉，西樓殊未曉。漠漠復雰雰，東風散玉塵。明催竹窗曉，寒退柳園春。綠醞香堪憶，紅爐暖可親。忍心三兩日，莫作破齋人。潯陽白司馬，夜送孟功曹。江暗管弦急，樓明燈火高。湖波翻似箭，霜草殺如刀。且莫開徵棹，陰風正怒號。老辭遊冶尋花伴，病別荒狂舊酒徒。更恐五年三歲後，些些譚笑亦應無。每日河南府，依然似到家。杯嘗七尹酒，樹看十年花。七尹酒味不同，備嘗之矣。即府中新果園。且健須歡喜，雖衰莫嘆嗟。迎門無故吏，侍坐有新娃。暖閣謀宵宴，寒庭放晚衙。主人留宿定，一任夕陽斜。煉盡少年成白首，憶初相識到今朝。昔饒春桂長先折，今伴寒鬆取後凋。昔登科第，夢得多居先。今同暮年，洛下為老伴。生事縱貧猶可過，風情雖老未全銷。聲華寵命人皆得，若個如君歷七朝。夢得貞元中及今，凡仕七朝也。彌月不出門，永日無來賓。食飽更拂床，睡覺一顰伸。輕箑白鳥羽，新簟青箭筠。方寸方丈室，空然兩無塵。披衣腰不帶，散發頭不巾。袒跣北窗下，葛天之遺民。一日亦自足，況得以終身。不知天壤內，目我為何人？衣食支吾婚嫁畢，從今家事不相仍。夜眠身是投林鳥，朝飯心同乞食僧。清唳數聲松下鶴，寒光一點竹間燈。中宵入定跏趺坐，女喚妻呼多不應。濠梁莊惠謾相爭，未必人情知物情。獺捕魚來魚躍出，此非魚樂是魚驚。水淺魚稀白鷺飢，勞心瞪目待魚時。外容閒暇中心苦，似是而非誰得知。十載與君別，常感新蟬鳴。今年共君聽，同在洛陽城。噪處知林靜，聞時覺景清。涼風忽嫋嫋，秋思先秋生。殘槿花邊立，老槐陰下行。雖無索居恨，還動長年情。且喜未聾耳，年年聞此聲。宮漏滴漸闌，城烏啼復歇。此時若不醉，爭奈千門月。主人中夜起，妓燭前羅列。歌袂默收聲，舞鬟低赴節。弦吟玉柱品，酒透金盃熱。朱顏忽已酡，清奏猶未闋。妍詞黯先唱，逸韻劉繼發。鏗然雙雅音，金石相磨戛。同為懶慢園林客，共對蕭條雨雪天。小酌酒巡銷永夜，大開口笑送殘年。久將時背成遺老，多被人呼作散仙。呼作散仙應有以，曾看東海變桑田。新酒此時熟，故人何日來？自從金谷別，不見玉山頹。疏索柳花碗，寂寥荷葉杯。今冬問氈帳，雪裡為誰開？禍福茫茫不可期，大都早退似先知。當君白首同歸日，是我青山獨往時。顧索素琴應不暇，憶牽黃犬定難追。麒麟作脯龍為醢，何似泥中曳尾龜？經時苦炎暑，心體但煩倦。白日一何長，清秋不可見。歲功成者去，天數極則變。潛知寒燠間，遷次如乘傳。火雲忽朝斂，金風俄夕扇。枕簟遂清涼，筋骸稍輕健。因思望月侶，好卜迎秋宴。竟夜無客來，引杯還自勸。早年勤倦看書苦，晚歲悲傷出淚多。眼損不知都自取，病成方悟欲如何。夜昏乍似燈將滅，朝暗長疑鏡未磨。千藥萬方治不得，唯應閉目學頭陀。芳景銷殘暑氣生，感時思事坐含情。無人開口共誰語，有酒回頭還自傾。醉對數叢紅芍藥，渴嘗一碗綠昌明。春歸似遣鶯留語，好住園林三兩聲。洛景城西塵土紅，伴僧閒坐竹泉東。綠蘿潭上不見日，白石灘邊長有風。熱惱漸知隨念盡，清涼常願與人同。每因毒暑悲親故，多在炎方瘴海中。新亭未有客，竟日獨何為？趁暖泥茶灶，防寒夾竹籬。頭風初定後，眼暗欲明時。淺把三分酒，閒題數句詩。應須置兩榻，一榻待公垂。七人五百七十歲，拖紫紆朱垂白鬚。手裡無金莫嗟嘆，尊中有酒且歡娛。詩吟兩句神還王，酒飲三杯氣尚粗。嵬峨狂歌教婢拍，婆娑醉舞遣孫扶。天年高過二疏傅，人數多於四皓圖。除卻三山五天竺，人間此會更應無。風光引步酒開顏，送老消春嵩洛間。朝踏落花相伴出，暮隨飛鳥一時還。我為病叟誠宜退，君是才臣豈合閒。可惜濟時心力在，放教臨水復登山。外翁七十孫三歲，笑指琴書欲遣傳。自念老夫今耄矣，因思稚子更茫然。中郎餘慶鍾羊祜，子幼能文似馬遷。才與不才爭料得，東床空後且嬌憐。談氏初逝。岸幘靜言明月夜，匡床閒臥落花朝。二三月裡饒春睡，七八年來不早朝。濁水清塵難會合，高鵬低鷃各逍遙。眼看又上青雲去，更卜同衾一兩宵。閒泊池舟靜掩扉，老身慵出客來稀。愁應暮雨留教住，春被殘鶯喚遣歸。揭甕偷嘗新熟酒，開箱試著舊生衣。冬裘夏葛相催促，垂老光陰速似飛。前年題名處，今日看花來。一作芸香吏，三見牡丹開。豈獨花堪惜，方知老暗催。何況尋花伴，東都去未回。詎知紅芳側，春盡思悠哉。一叢千朵壓闌干，翦碎紅綃卻作團。風嫋舞腰香不盡，露銷妝臉淚新干。薔薇帶刺攀應懶，菡萏生泥玩亦難。爭及此花檐戶下，任人採弄盡人看。百花亭上晚裴回，雲影陰晴掩復開。日色悠揚映山盡，雨聲蕭颯渡江來。鬢毛遇病雙如雪，心緒逢秋一似灰。向夜欲歸愁未了，滿湖明月小船回。梁園不到一年強，遙想清吟對綠觴。更有何人能飲酌，新添幾卷好篇章？馬頭拂柳時回轡，豹尾穿花暫亞槍。誰引相公開口笑，不逢白監與劉郎。水碧玉磷磷，龍門秋勝春。山中一夜月，海內兩閒人。等是幽棲伴，俱非富貴身。尚書與常侍，不可得相親。清泠玉韻兩三章，落箔銀鉤七八行。心逐報書懸雁足，夢尋來路繞羊腸。水南地空多明月，山北天寒足早霜。最恨潑醅新熟酒，迎冬不得共君嘗。玄元皇帝著遺文，烏角先生仰後塵。金玉滿堂非己物，子孫委蛻是他人。世間盡不關吾事，天下無親於我身。只有一身宜愛護，少教冰炭逼心神。水洗塵埃道味甞，甘於名利相相忘。心懷天洞丹霞客，各誦三清紫府章。早裡採蓮歌達旦，一輪明月桂飄香。日高公子還相覓，見得山中好酒漿。亭亭獨步□枝花，紅臉青娥不是誇。作將喜貌為愁貌，未慣離家往婿家。拜別高堂日欲斜，紅巾拭淚貴新花。徒來生處卻為客，今日隨夫始是家。不出孤峰上，人間四十秋。視身如傳舍，閱世任東流。法為因緣立，心從次第修。中宵問真偈，有住是吾憂。數日自穿鑿，引泉來近陂。尋渠通咽處，繞岸待清時。深好求魚養，閒堪與鶴期。幽聲聽難盡，入夜睡常遲。君於覺路深留意，我亦禪門薄致功。未悟病時須去病，已知空後莫依空。白衣臥疾嵩山下，皁蓋行春楚水東。誰道三年千里別，兩心同在道場中。節物行搖落，年顏坐變衰。樹初黃葉日，人慾白頭時。鄉國程程遠，親朋處處辭。唯殘病與老，一步不相離。滿帙填箱唱和詩，少年為戲老成悲。聲聲麗曲敲寒玉，句句妍辭綴色絲。吟玩獨當明月夜，傷嗟同是白頭時。由來才命相磨折，天遣無兒欲怨誰。潯陽欲到思無窮，庾亮樓南湓口東。樹木凋疏山雨後，人家低溼水煙中。菰蔣餵馬行無力，蘆荻編房臥有風。遙見朱輪來出郭，相迎勞動使君公。行搖雲髻花鈿節，應似霓裳趁管絃。豔動舞裙渾是火，愁凝歌黛欲生煙。有風縱道能迴雪，無水何由忽吐蓮？疑是兩般心未決，雨中神女月中仙。為憶娃宮與虎丘，玩君新作不能休。蜀箋寫出篇篇好，吳調吟時句句愁。洛下林園終共住，江南風月會重遊。由來事過多堪惜，何況蘇州勝汝州。遙夜涼風楚客悲，清砧繁漏月高時。秋霜似鬢年空長，春草如袍位尚卑。詞賦擅名來已久，煙霄得路去何遲。漢庭卿相皆知己，不薦揚雄欲薦誰？濯足雲水客，折腰簪笏身。喧閒跡相背，十里別經旬。忽因乘逸興，莫惜訪囂塵。窗前故栽竹，與君為主人。逐處花皆好，隨年貌自衰。紅櫻滿眼日，白髮半頭時。倚樹無言久，攀條欲放遲。臨風兩堪嘆，如雪復如絲。散秩留司殊有味，最宜病拙不才身。行香拜表為公事，碧洛青嵩當主人。已出閒遊多到夜，卻歸慵臥又經旬。錢唐五馬留三匹，還擬騎遊攪擾春。洛城秋霽後，梵閣暮登時。此日風煙好，今秋節候遲。霞光紅泛豔，樹影碧參差。莫慮言歸晚，牛家有宿期。七月一日天，秋生履道里。閒居見清景，高興從此始。林間暑雨歇，池上涼風起。橋竹碧鮮鮮，岸莎青靡靡。蒼然古磐石，清淺平流水。何言中門前，便是深山裡。雙僮侍坐臥，一杖扶行止。飢聞麻粥香，渴覺雲湯美。闇淡緋衫稱老身，半披半曳出朱門。袖中吳郡新詩本，襟上杭州舊酒痕。殘色過梅看向盡，故香因洗嗅猶存。曾經爛熳三年著，欲棄空箱似少恩。聞君古淥水，使我心和平。欲識慢流意，為聽疏泛聲。西窗竹陰下，竟日有餘清。新篇日日成，不是愛聲名。舊句時時改，無妨悅性情。但令長守郡，不覺卻歸城。只擬江湖上，吟哦過一生。夜深草詔罷，霜月悽凜凜。欲臥暖殘杯，燈前相對飲。連鋪青縑被，對置通中枕。彷彿百餘宵，與君同此寢。可惜鶯啼花落處，一壺濁酒送殘春。可憐月好風涼夜，一部清商伴老身。飽食安眠消日月，閒談冷笑接交親。誰知將相王侯外，別有優遊快活人。高居稱君子，瀟灑四無鄰。丞相棟樑久，使君桃李新。凝情看麗句，駐步想清塵。況是寒天客，樓空無主人。風疾侵凌臨老頭，血凝筋滯不調柔。甘從此後支離臥，賴是從前爛熳遊。回思往事紛如夢，轉覺餘生杳若浮。浩氣自能充靜室，驚飆何必蕩虛舟。腹空先進松花酒，膝冷重灌桂布裘。若問樂天憂病否，樂天知命了無憂。晝聽笙歌夜醉眠，若非月下即花前。如今老病須知分，不負春來二十年。琴中古曲是幽蘭，為我殷勤更弄看。欲得身心俱靜好，自彈不及聽人彈。賈生俟罪心相似，張翰思歸事不如。斜日早知驚鵩鳥，秋風悔不憶鱸魚。胸襟曾貯匡時策，懷袖猶殘諫獵書。從此萬緣都擺落，欲攜妻子買山居。自別錢塘山水後，不多飲酒懶吟詩。欲將此意憑回棹，報與西湖風月知。低屏軟褥臥藤床，舁向前軒就日陽。一足任他為外物，三杯自要沃中腸。頭風若見詩應愈，齒折仍誇笑不妨。細酌徐吟猶得在，舊遊未必便相忘。向公心切向財疏，淮上休官洛下居。三郡政能從獨步，十年生計復何如？使君灘上久分手，別駕渡頭先得書。且喜平安又相見，其餘外事盡空虛。未將時會合，且與俗浮沉。鴻養青冥翮，蛟潛雲雨心。煙郊春別遠，風磧暮程深。墨客投何處？幷州舊翰林。盡日行還歇，遲遲獨上山。攀藤老筋力，照水病容顏。陶巷招居住，茅家許往還。飽諳榮辱事，無意戀人間。宦途堪笑不勝悲，昨日榮華今日衰。轉似秋蓬無定處，長於春夢幾多時。半頭白髮慚蕭相，滿面紅塵問遠師。應是世間緣未盡，欲拋官去尚遲疑。明朝欲見琴尊伴，洗拭金盃拂玉徽。君乞曹州刺史替，我拋刑部侍郎歸。倚瘡老馬收蹄立，避箭高鴻盡翅飛。豈料洛陽風月夜，故人垂老得相依。百千萬劫菩提種，八十三年功德林。若不秉持僧行苦，將何報答佛恩深。慈悲不瞬諸天眼，清淨無塵幾地心。每歲八關蒙九授，殷勤一戒重千金。故紗絳帳舊青氈，藥酒醺醺引醉眠。鬥擻弊袍春晚後，摩挲病腳日陽前。行無筋力尋山水，坐少精神聽管絃。拋擲風光負寒食，曾來未省似今年。送客出門後，移床下砌初。趁涼行繞竹，引睡臥看書。老更為官拙，慵多向事疏。鬆窗倚藤杖，人道似僧居。卑溼沙頭宅，連陰雨夜天。共聽檐溜滴，心事兩悠然。把酒迴圈飲，移床曲尺眠。莫言非故舊，相識已三年。門庭有水巷無塵，好稱閒官作主人。冷似雀羅雖少客，寬於蝸舍足容身。疏通竹徑將迎月，掃掠莎臺欲待春。濟世料君歸未得，南園北曲謾為鄰。身心安處為吾土，豈限長安與洛陽。水竹花前謀活計，琴詩酒裡到家鄉。榮先生老何妨樂，楚接輿歌未必狂。不用將金買莊宅，城東無主是春光。府伶呼喚爭先到，家醞提攜動輒隨。合是人生開眼日，自當年老斂眉時。丹砂煉作三銖土，玄發看成一把絲。勞寄新詩遠安慰，不聞枯樹再生枝。花落鳥嚶嚶，南歸稱野情。月宜秦嶺宿，春好蜀江行。鄉路通雲棧，郊扉近錦城。烏臺陟岡送，人羨別時榮。誰能淮上靜風波，聞道河東應此科。不獨文詞供奏記，定將談笑解兵戈。泥埋劍戟終難久，水借蛟龍可在多。四十著緋軍司馬，男兒官職未蹉跎。豔陽時節又蹉跎，遲暮光陰復若何。一歲平分春日少，百年通計老時多。多中更被愁牽引，少處兼遭病折磨。賴有銷憂治悶藥，君家濃酎我狂歌。櫻桃島前春，去春花萬枝。忽憶與宗卿閒飲日，又憶與考功狂醉時。歲晚無花空有葉，風吹滿地乾重疊。蹋葉悲秋復憶春，池邊樹下重殷勤。今朝一酌臨寒水，此地三回別故人。櫻桃花，來春千萬朵，來春共誰花下坐。不論崔李上青雲，明日舒三亦拋我。渭水寒漸落，離離蒲稗苗。閒傍沙邊立，看人刈葦苕。近水風景冷，晴明猶寂寥。復茲夕陰起，野思重蕭條。蕭條獨歸路，暮雨溼村橋。不與人境接，寺門開向山。暮鍾寒鳥聚，秋雨病僧閒。月隱雲樹外，螢飛廊宇間。幸投花界宿，暫得靜心顏。花菊引閒行，行上西原路。原上晚無人，因高聊四顧。南阡有煙火，北陌連虛墓。村鄰何蕭疏，近者猶百步。吾廬在其下，寂寞風日暮。門外轉枯蓬，籬根伏寒兔。故園汴水上，離亂不堪去。近歲始移家，飄然此村住。新屋五六間，古槐八九樹。便是衰病身，此生終老處。綸閣沈沈天寵命，蘇臺籍籍有能聲。豈唯不得清文力，但恐空傳冗吏名。郎署迴翔何水部，江湖留滯謝宣城。所嗟非獨君如此，自古才難共命爭。悵望慈恩三月盡，紫桐花落鳥關關。誠知曲水春相憶，其奈長沙老未還。赤嶺猿聲催白首，黃茅瘴色換朱顏。誰言南國無霜雪，盡在愁人鬢髮間，郊居人事少，晝臥對林巒。窮巷厭多雨，貧家愁早寒。葛衣秋未換，書卷病仍看。若問生涯計，前溪一釣竿。三十年前草堂主，而今雖在鬢如絲。登山尋水應無力，不似江州司馬時。漸伏酒魔休放醉，猶殘口業未拋詩。君行過到爐峰下，為報東林長老知。淮水東南闊，無風渡亦難。孤煙生乍直，遠樹望多圓。春浪棹聲急，夕陽帆影殘。清流宜映月，今夜重吟看。湛湛玉泉色，悠悠浮雲身。閒心對定水，清淨兩無塵。手把青筇杖，頭戴白綸巾。興盡下山去，知我是誰人。朝送南去客，暮迎北來賓。孰雲當大路，少遇心所親。勞者念息肩，熱者思濯身。何如愁獨日，忽見平生人。平生已不淺，是日重殷勤。問從何處來，及此江亭春？江天春多陰，夜月隔重雲。移樽樹間飲，燈照花紛紛。一會不易得，餘事何足雲。明旦又分手，今夕且歡忻。閱水年將暮，燒金道未成。丹砂不肯死，白髮自須生。病肺慚杯滿，衰顏忌鏡明。春深舊鄉夢，歲晚故交情。一別浮雲散，雙瞻列宿榮。螭頭階下立，龍尾道前行。封事頻聞奏，除書數見名。虛懷事僚友，平步取公卿。漏盡雞人報，朝回幼女迎。可憐白司馬，老大在湓城。一拋學士筆，三佩使君符。未換銀青綬，唯添雪白鬚。公門衙退掩，妓席客來鋪。履舄從相近，謳吟任所須。金銜嘶五馬，鈿帶舞雙姝。不得當年有，猶勝到老無。合聲歌漢月，齊手拍吳歈。今夜還先醉，應煩紅袖扶。黃昏慘慘雪霏霏，白首相歡醉不歸。四個老人三百歲，人間此會亦應稀。裴年九十餘，王八十餘，予與夢得俱七十，合三百餘歲，可謂希有之會也。朝來又得東川信，欲取春初發梓州。書報九江聞暫喜，路經三峽想還愁。瀟湘瘴霧加餐飯，灩預驚波穩泊舟。欲寄兩行迎爾淚，長江不肯向西流。王維右丞詞雲：秦川一半夕陽開。此句尤佳。玉管朱弦莫急催，容聽歌送十分杯。長愛夫憐第二句，請君重唱夕陽開。銀臺金闕夕沉沉，獨宿相思在翰林。三五夜中新月色，二千里外故人心。渚宮東面煙波冷，浴殿西頭鐘漏深。猶恐清光不同見，江陵卑溼足秋陰。千里故人心鄭重，一端香綺紫氛氳。開緘日映晚霞色，滿幅風生秋水紋。為褥欲裁憐葉破，制裘將翦惜花分。不如縫作合歡被，寤寐相思如對君。脈脈復脈脈，東樓無宿客。城暗雲霧多，峽深田地窄。宵燈尚留焰，晨禽初展翮。欲知山高低，不見東方白。去歲暮春上巳，共泛洛水中流。今歲暮春上巳，獨立香山下頭。風光閒寂寂，旌旆遠悠悠。丞相府歸晉國，太行山礙幷州。鵬揹負天龜曳尾，雲泥不可得同遊。清景偶題是詩秋月高懸空碧外，仙郎靜玩禁闈間。歲中唯有今宵好，海內無如此地閒。皓色分明雙闕榜，清光深到九門關。遙聞獨醉還惆悵，不見金波照玉山。華筵賀客日紛紛，劍外歡娛洛下聞。朱紱寵光新照地，彤襜喜氣遠凌雲。榮聯花萼詩難和，樂助壎篪酒易醺。感羨料應知我意，今生此事不如君。上陽宮裡曉鍾後，天津橋頭殘月前。空闊境疑非下界，飄颻身似在寥天。星河隱映初生日，樓閣蔥蘢半出煙。此處相逢傾一醆，始知地上有神仙。移晚校一月，花遲過半年。紅開杪秋日，翠合欲昏天。白露滴未死，涼風吹更鮮。後時誰肯顧，唯我與君憐。甕頭竹葉經春熟，階底薔薇入夏開。似火淺深紅壓架，如餳氣味綠粘臺。試將詩句相招去，倘有風情或可來。明日早花應更好，心期同醉卯時杯。細篷青篾織魚鱗，小眼紅窗襯麴塵。闊狹才容從事座，高低恰稱使君身。舞筵須揀腰輕女，仙棹難勝骨重人。不似鏡湖廉使出，高檣大艑鬧驚春。杜康能散悶，萱草解忘憂。借問萱逢杜，何如白見劉。老衰勝少夭，閒樂笑忙愁。試問同年內，何人得白頭。衰殘與世日相疏，惠好唯君分有餘。茶藥贈多因病久，衣裳寄早及寒初。所寄贈之物皆及時。交情鄭重金相似，詩韻清鏘玉不如。醉傅狂言人盡笑，獨知我者是尚書。偶因攜酒尋村客，聊復回車訪薜蘿。且值雪寒相慰問，不妨春暖更經過。翁居山下年空老，我得人間事校多。一種共翁頭似雪，翁無衣食自如何。朝上東坡步，夕上東坡步。東坡何所愛？愛此新成樹。種植當歲初，滋榮及春暮。信意取次栽，無行亦無數。綠陰斜景轉，芳氣微風度。新葉鳥下來，萎花蝶飛去。閒攜斑竹杖，徐曳黃麻屨。欲識往來頻，青蕪成白路。西日照高樹，樹頭子規鳴。東風吹野水，水畔江蘺生。盡日看山立，有時尋澗行。兀兀長如此，何許似專城？露溼牆花春意深，西廊月上半床陰。憐君獨臥無言語，唯我知君此夜心。不明不暗朧朧月，不暖不寒慢慢風。獨臥空床好天氣，平明閒事到心中。十月江南天氣好，可憐冬景似春華。霜輕未殺萋萋草，日暖初幹漠漠沙。老柘葉黃如嫩樹，寒櫻枝白是狂花。此時卻羨閒人醉，五馬無由入酒家。昔君烏紗帽，贈我白頭翁。帽今在頂上，君已歸泉中。物故猶堪用，人亡不可逢。岐山今夜月，墳樹正秋風。亦知數出妨將息，不可端居守寂寥。病即藥窗眠盡日，興來酒席坐通宵。賢人易狎須勤飲，奼女難禁莫謾燒。張道士輸白道士，一杯沆瀣便逍遙。物華春意尚遲迴，賴有東風晝夜催。寒縋柳腰收未得，暖薰花口噤初開。古詩云：口噤不能開。欲披雲霧聯襟去，先喜瓊琚入袖來。久病長齋詩老退，爭禁年少洛陽才。一別蘇州十八載，時光人事隨年改。不論竹馬盡成人，亦恐桑田半為海。鶯入故宮含意思，花迎新使生光彩。為報江山風月知，至今白使君猶在。漫漫潮初平，熙熙春日至。空闊遠江山，晴明好天氣。外有適意物，中無繫心事。數篇對竹吟，一杯望雲醉。行攜杖扶力，臥讀書取睡。久養病形骸，深諳閒氣味。遙思九城陌，擾擾趨名利。今朝是雙日，朝謁多軒騎。寵者防悔尤，權者懷憂畏。為報高車蓋，恐非真富貴。閒園多芳草，春夏香靡靡。深樹足佳禽，旦暮鳴不已。院門閉松竹，庭徑穿蘭芷。愛彼池上橋，獨來聊徙倚。魚依藻長樂，鷗見人暫起。有時舟隨風，盡日蓮照水。誰知郡府內，景物閒如此。始悟誼靜緣，何嘗系遠邇。黃昏獨立佛堂前，滿地槐花滿樹蟬。大抵四時心總苦，就中腸斷是秋天。淮海妖氛滅，乾坤嘉氣通。班師郊社內，操袂凱歌中。廟算無遺策，天兵不戰功。小臣同鳥獸，率舞向皇風。三十六峰晴，雪銷嵐翠生。月留三夜宿，春引四山行。遠草初含色，寒禽未變聲。東巖最高石，唯我有題名。紗巾角枕病眠翁，忙少閒多誰與同。但有雙鬆當砌下，更無一事到心中。金章紫綬堪如夢，皁蓋朱輪別似空。暑月貧家何所有，客來唯贈北窗風。鳥鳴庭樹上，日照屋檐時。老去慵轉極，寒來起尤遲。厚薄被適性，高低枕得宜。神安體穩暖，此味何人知？睡足仰頭坐，兀然無所思。如未鑿七竅，若都遺四肢。緬想長安客，早朝霜滿衣。彼此各自適，不知誰是非。既悟蓮花藏，須遺貝葉書。菩提無處所，文字本空虛。觀指非知月，忘筌是得魚。聞君登彼岸，舍筏復何如？百里音書何太遲？暮秋把得暮春詩。柳條綠日君相憶，梨葉紅時我始知。莫嘆學官貧冷落，猶勝村客病支離。形容意緒遙看取，不似華陽觀裡時。六月灘聲如猛雨，香山樓北暢師房。夜深起憑欄杆立，滿耳潺湲滿面涼。紗巾草履竹疏衣，晚下香山蹋翠微。一路涼風十八里，臥乘籃輿睡中歸。謫辭魏闕鵷鸞隔，老入廬山麋鹿隨。薄暮蕭條投寺宿，凌晨清淨與僧期。雙林我起聞鍾後，隻日君趨入閣時。鵬鷃高低分皆定，莫勞心力遠相思。莫訝家居窄，無嫌活計貧。只緣無長物，始得作閒人。青竹單床簟，烏紗獨幅巾。其餘皆稱是，亦足奉吾身。新年三五東林夕，星漢迢迢鍾梵遲。花縣當君行樂夜，鬆房是我坐禪時。忽看月滿還相憶，始嘆春來自不知。不覺定中微念起，明朝更問雁門師。雲黑雨翛翛，江昏水暗流。有風催解纜，無月伴登樓。酒罷無多興，帆開不少留。唯看一點火，遙認是行舟。憶昨臘月天，北風三尺雪。年老不禁寒，夜長安可徹。賴有青氈帳，風前自張設。復此紅火爐，雪中相暖熱。如魚入淵水，似兔藏深穴。婉軟蟄鱗蘇，溫燉凍肌活。方安陰慘夕，遽變陽和節。無奈時候遷，豈是恩情絕。毳簾逐日卷，香燎隨灰滅。離恨屬三春，佳期在十月。但令此身健，不作多時別。向墳道徑沒荒榛，滿室詩書積暗塵。長夜肯教黃壤曉？悲風不許白楊春。簞瓢顏子生仍促，布被黔婁死更貧。未會悠悠上天意，惜將富壽與何人？紗籠燈下道場前，白日持齋夜坐禪。無復更思身外事，未能全盡世間緣。明朝又擬親杯酒，今夕先聞理管絃。方丈若能來問疾，不妨兼有散花天。春來觸地故鄉情，忽見風光憶兩京。金谷踏花香騎入，曲江碾草鈿車行。誰家綠酒歡連夜，何處紅樓睡失明。獨有不眠不醉客，經春冷坐古湓城。今朝枕上覺頭輕，強起階前試腳行。羶膩斷來無氣力，風痰惱得少心情。暖銷霜瓦津初合，寒減冰渠凍不成。唯有愁人鬢間雪，不隨春盡逐春生。悽清冬夜景，搖落長年情。月帶新霜色，砧和遠雁聲。暖憐爐火近，寒覺被衣輕。枕上酬佳句，詩成夢不成。巧者焦勞智者愁，愚翁何喜復何憂？莫嫌山木無人用，大勝籠禽不自由。網外老雞因斷尾，盤中鮮鱠為吞鉤。誰人會我心中事，冷笑時時一掉頭。櫛沐事朝謁，中門初動關。盛服去尚早，假寐須臾間。鐘聲發東寺，夜色藏南山。停驂待五漏，人馬同時閒。高星粲金粟，落月沈玉環。出門向關路，坦坦無阻艱。始出裡北幹，稍轉市西圜。晨燭照朝服，紫爛復朱殷。由來朝廷士，一入多不還。因循擲白日，積漸凋朱顏。青雲已難致，碧落安能攀。但且知止足，尚可銷憂患。星河耿耿漏綿綿，月暗燈微欲曙天。轉枕頻伸書帳下，披裘箕踞火爐前。老眠早覺常殘夜，病力先衰不待年。五欲已銷諸念息，世間無境可勾牽。蟋蟀暮啾啾，光陰不少留。鬆檐半夜雨，風幌滿床秋。曙早燈猶在，涼初簟未收。新晴好天氣，誰伴老人遊？解印出公府，斗藪塵土衣。百吏放爾散，雙鶴隨我歸。歸來履道宅，下馬入柴扉。馬嘶返舊櫪，鶴舞還故池。雞犬何忻忻，鄰里亦依依。年顏老去日，生計勝前時。有帛御冬寒，有谷防歲飢。飽於東方朔，樂於榮啟期。人生且如此，此外吾不知。不知遠郡何時到，猶喜全家此去同。萬里王程三峽外，百年生計一舟中。巫山暮足沾花雨，隴水春多逆浪風。兩片紅旌數聲鼓，使君艛艓上巴東。春色有時盡，公門終日忙。兩衙但不闕，一醉亦何妨。芳樹花團雪，衰翁鬢撲霜。知君倚年少，未苦惜風光。時泰歲豐無事日，功成名遂自由身。前頭更有忘憂日，向上應無快活人。自去年來多事故，從今日去少交親。宜須數數謀歡會，好作開成第二春。雪壓泥埋未死身，每勞存問愧交親。浮萍飄泊三千里，列宿參差十五人。禁月落時君待漏，畬煙深處我行春。瘴鄉得老猶為幸，豈敢傷嗟白髮新。劉綱與婦共昇仙，弄玉隨夫亦上天。何似沙哥領崔嫂，碧油幢引向東川。金花銀碗饒君用，罨畫羅衣盡嫂裁。覓得黔婁為妹婿，可能空寄蜀茶來。館娃宮畔千年寺，水闊雲多客到稀。聞說春來更惆悵，百花深處一僧歸。早聞一箭取遼城，相識雖新有故情。清句三朝誰是敵？白鬚四海半為兄。貧家薙草時時入，瘦馬尋花處處行。不用更教詩過好，折君官職是聲名。我本海上鶴，偶逢江南客。感君一顧恩，同來洛陽陌。洛陽寡族類，皎皎唯兩翼。貌是天與高，色非日浴白。主人誠可戀，其奈軒庭窄。飲啄雜雞群，年深損標格。故鄉渺何處，雲水重重隔。誰念深籠中，七換摩天翮？龍節對持真可愛，雁行相接更堪誇。兩川風景同三月，千里江山屬一家。魯衛定知聯氣色，潘楊亦覺有光華。予與二公皆忝姻戚。應憐洛下分司伴，冷宴閒遊老看花。山為蓮宮作畫屏，樓臺迤邐插青冥。雲生座底鋪金地，風起鬆梢韻寶鈴。龍噴水聲連擊罄，猿啼月色閒持經。時人不信非凡境，試入玄關一夜聽。霜殺中庭草，冰生後院池。有風空動樹，無葉可辭枝。十月苦長夜，百年強半時。新開一瓶酒，那得不相思。往來東道千餘騎，新舊西曹兩侍郎。家佔冬官傳印綬，路逢春日助恩光。停留五馬經寒食，指點三峰過故鄉。猶恨幹坑敷水會，差池歸雁不成行。白雪樓中一望鄉，青山簇簇水茫茫。朝來渡口逢京使，說道煙塵近洛陽。時淮西寇未平。暮齒忽將及，同心私自憐。漸衰宜減食，已喜更加年。紫綬行聯袂，籃輿出比肩。與君同甲子，歲酒合誰先？謝家別墅最新奇，山展屏風花夾籬。曉月漸沉橋腳底，晨光初照屋樑時。臺頭有酒鶯呼客，水面無塵風洗池。除卻吟詩兩閒客，此中情狀更誰知？平生所心愛，愛火兼憐雪。火是臘天春，雪為陰夜月。鵝毛紛正墮，獸炭敲初折。盈尺白鹽寒，滿爐紅玉熱。稍宜杯酌動，漸引笙歌發。但識歡來由，不知醉時節。銀盤堆柳絮，羅袖搏瓊屑。共愁明日銷，便作經年別。豐年寒食節，美景洛陽城。三尹皆強健，七日盡晴明。東郊蹋青草，南園攀紫荊。風拆海榴豔，露墜木蘭英。假開春未老，宴合日屢傾。珠翠混花影，管絃藏水聲。佳會不易得，良辰亦難並。聽吟歌暫輟，看舞杯徐行。米價賤如土，酒味濃於餳。此時不盡醉，但恐負平生。殷勤二曹長，各捧一銀觥。窗明簾薄透朝光，臥整巾簪起下床。背壁燈殘經宿焰，開箱衣帶隔年香。無情亦任他春去，不醉爭銷得晝長？一部清商一壺酒，與君明日暖新堂。陋巷掩弊廬，高居敞華屋。新昌七株鬆，依仁萬莖竹。鬆前月臺白，竹下風池綠。君向我齋眠，我在君亭宿。平生有微尚，彼此多幽獨。何必本主人，兩心聊自足。空夜窗閒螢度後，深更軒白月明初。新晴夏景好，復此池邊地。煙樹綠含滋，水風清有味。便成林下隱，都忘門前事。騎吏引歸軒，始知身富貴。碧浪金波三五初，秋風計會似空虛。門前有流水，牆上多高樹。竹逕繞荷池，縈迴百餘步。波閒戲魚鱉，風靜下鷗鷺。寂無城市喧，渺有江湖趣。吾廬在其上，偃臥朝復暮。洛下安一居，山中亦慵去。時逢過客愛，問是誰家住。此是白家翁，閉門終老處。嫌褰錦帳長薰麝，惡卷珠簾晚著釵。櫻桃樊素口，楊柳小蠻腰。君問西州城下事，醉中疊紙為君書。嵌空石面標羅剎，壓捺潮頭敵子胥。神鬼曾鞭猶不動，波濤雖打欲何如。誰知太守心相似，抵滯堅頑兩有餘。賀上人回得報書，大誇州宅似仙居。厭看馮翊風沙久，喜見蘭亭煙景初。日出旌旗生氣色，月明樓閣在空虛。知君暗數江南郡，除卻餘杭盡不如。吾衰寡情趣，君病懶經過。其奈西樓上，新秋明月何？庭蕪悽白露，池色澹金波。況是初長夜，東城砧杵多。三郡何因此結緣，貞元科第忝同年。故情歡喜開書後，舊事思量在眼前。越國封疆吞碧海，杭城樓閤入青煙。吳興卑小君應屈，為是蓬萊最後仙。早攀霄漢上天衢，晚落風波委世途。雨露施恩無厚薄，蓬蒿隨分有榮枯。傷禽側翅驚弓箭，老婦低顏事舅姑。碧落三仙曾識面，年深記得姓名無？慈恩塔下題名處，十七人中最少年。長生不似無生理，休向青山學煉丹。玉管清絃聲旖旎，翠釵紅袖坐參差。兩家合奏洞房夜，八月連陰秋雨時。歌臉有情凝睇久，舞腰無力轉裙遲。人間歡樂無過此，上界西方即不知。白髮鑷不盡，根在愁腸中。生為漢宮妃，死作胡地鬼。君方對酒綴詩章，我正持齋坐道場。處處追遊雖不去，時時吟詠亦無妨。霜蓬舊鬢三分白，露菊新花一半黃。惆悵東籬不同醉，陶家明日是重陽。漢庭重少公何在？昨晚飲太多，嵬峨連宵醉。今朝餐又飽，爛熳移時睡。睡足摩挲眼，眼前無一事。信腳繞池行，偶然得幽致。婆娑綠陰樹，斑駁青苔地。此處置繩床，傍邊洗茶器。白瓷甌甚潔，紅爐炭方熾。沫下麴塵香，花浮魚眼沸。盛來有佳色，咽罷餘芳氣。不見楊慕巢，誰人知此味？百年青天過鳥翼。園林亦要聞閒置。石擁百泉合，雲破千峰開。平生煙霞侶，此地重徘徊。今日勤王意，一半為山來。憑高眺遠一悽悽，卻下朱欄即解攜。京路人歸天直北，江樓客散日平西。長津欲度回船尾，殘酒重傾簇馬蹄。不獨別君須強飲，窮愁自要醉如泥。竹寺初晴日，花塘欲曉春。野猿疑弄客，山鳥似呼人。酒懶傾金液，茶新碾玉塵。可憐幽靜地，堪寄老慵身。分無佳麗敵西施，敢有文章替左司。隨分笙歌聊自樂，等閒篇詠被人知。花邊妓引尋香徑，月下僧留宿劍池。可惜當時好風景，吳王應不解吟詩。翩翩白馬稱金羈，領綴銀花尾曳絲。毛色鮮明人盡愛，性靈馴善主偏知。免將妾換慚來處，試使奴牽欲上時。不蹶不驚行步穩，最宜山簡醉中騎。苦樂心由我，窮通命任他。坐傾張翰酒，行唱接輿歌。榮盛傍看好，優閒自適多。知君能斷事，勝負兩如何？形骸黽勉班行內，骨肉句留俸祿中。無奈攀緣隨手長，亦知恩愛到頭空。草堂久閉廬山下，竹院新拋洛水東。自是未能歸去得，世間誰要白鬚翁。遲遲禁漏盡，悄悄暝鴉喧。夜雨槐花落，微涼臥北軒。曙燈殘未滅，風簾閒自翻。每一得靜境，思與故人言。一床方丈向陽開，勞動文殊問疾來。欲界凡夫何足道，四禪天始免風災。色界四天：初禪具三災，二禪無火災，三禪無水災，四禪無風災。散吏閒如客，貧州冷似村。早涼湖北岸，殘照郭西門。懶鑷從須白，休治任眼昏。老來何所用？少興不多言。案頭歷日雖未盡，向後唯殘六七行。床下酒瓶雖不滿，猶應醉得兩三場。病身不許依年老，拙宦虛教逐日忙。聞健偷閒且勤飲，一杯之外莫思量。葉展影翻當砌月，花開香散入簾風。不如種在天池上，猶勝生於野水中。君遊丹陛已三遷，我泛滄浪欲二年。劍佩曉趨雙鳳闕，煙波夜宿一魚船。交親盡在青雲上，鄉國遙拋白日邊。若報生涯應笑殺，結茅栽芋種畬田。十年四海故交親，零落唯殘兩病身。共遣數奇從是命，同教步蹇有何因？眼隨老減嫌長夜，體待陽舒望早春。新樂堂前舊池上，相過亦不要他人。江南名郡數蘇杭，寫在殷家三十章。君是旅人猶苦憶，我為刺史更難忘。境牽吟詠真詩國，興入笙歌好醉鄉。為念舊遊終一去，扁舟直擬到滄浪。金磬玉笙調已久，牙床角枕睡常遲。朦朧閒夢初成後，宛轉柔聲入破時。樂可理心應不謬，酒能陶性信無疑。起嘗殘酌聽餘曲，斜背銀缸半下帷。自從嬌騃一相依，共見楊花七度飛。玳瑁床空收枕蓆，琵琶絃斷倚屏幃。人間有夢何曾入，泉下無家豈是歸。墳上少啼留取淚，明年寒食更沾衣。行行覓路緣鬆嶠，步步尋花到杏壇。白石先生小有洞，黃芽奼女大還丹。常悲東郭千家冢，欲乞西山五色丸。但恐長生須有籍，仙台試為檢名看。草香沙暖水雲晴，風景令人憶帝京。還似往年春氣味，不宜今日病心情。聞鶯樹下沈吟立，信馬江頭取次行。忽見紫桐花悵望，下邽明日是清明。奪寵心那慣，尋思倚殿門。不知移舊愛，何處作新思。炎涼遷次速如飛，又脫生衣著熟衣。繞壁暗蛩無限思，戀巢寒燕未能歸。須知流輩年年失，莫嘆衰容日日非。舊語相傳聊自慰，世間七十老人稀。並失鵷鸞侶，空留麋鹿身。只應嵩洛下，長作獨遊人。長夜君先去，殘年我幾何。秋風滿衫淚，泉下故人多。今日階前紅芍藥，幾花欲老幾花新。開時不解比色相，落後始知如幻身。空門此去幾多地？欲把殘花問上人。地僻門深少送迎，披衣閒坐養幽情。秋庭不掃攜藤杖，閒蹋梧桐黃葉行。花時同醉破春愁，醉折花枝當酒籌。忽憶故人天際去，計程今日到梁州。海內姑蘇太守賢，恩加章綬豈徒然。賀賓喜色欺杯酒，醉妓歡聲遏管絃。魚珮葺鱗光照地，鶻銜瑞帶勢沖天。莫嫌鬢上些些白，金紫由來稱長年。臘月九日暖寒客，卯時十分空腹杯。玄晏舞狂烏帽落，藍田醉倒玉山頹。貌偷花色老暫去，歌蹋柳枝春暗來。不為劉家賢聖物，愁翁笑口大難開。幾年司諫直承明，今日求真禮上清。曾犯龍鱗容不死，欲騎鶴背覓長生。劉綱有婦仙同得，伯道無兒累更輕。若許移家相近住，便驅雞犬上層城。吳苑四時風景好，就中偏好是春天。霞光曙後殷於火，水色晴來嫩似煙。士女笙歌宜月下，使君金紫稱花前。誠知歡樂堪留戀，其奈離鄉已四年。嶺上白雲朝未散，田中青麥旱將枯。自生自滅成何事，能逐東風作雨無？二月村園暖，桑間戴勝飛。農夫舂舊谷，蠶妾搗新衣。牛馬因風遠，雞豚過社稀。黃昏林下路，鼓笛賽神歸。妓房匣鏡滿紅埃，酒庫封瓶生綠苔。居士爾時緣護戒，車公何事亦停杯。散齋香火今朝散，開素盤筵後日開。隨意往還君莫怪，坐禪僧去飲徒來。宿酲寂寞眠初起，春意闌珊日又斜。勸我加餐因早筍，恨人休醉是殘花。閒吟工部新來句，渴飲毗陵遠到茶。兄弟東西官職冷，門前車馬向誰家？長告今朝滿十旬，從茲蕭灑便終身。老嫌手重拋牙笏，病喜頭輕換角巾。疏傅不朝懸組綬，尚平無累畢婚姻。人言世事何時了，我是人間事了人。荷芰綠參差，新秋水滿池。早涼生北檻，殘照下東籬。露飽蟬聲懶，風乾柳意衰。過潘二十歲，何必更愁悲。貧無好物堪為信，雙榼雖輕意不輕。願奉謝公池上酌，丹心綠酒一時傾。慣和麴糵堪盛否，重用鹽梅試洗看。小器不知容幾許，襄陽米賤酒升寬。坊靜居新深且幽，忽疑縮地到滄州。宅東籬缺嵩峰出，堂後池開洛水流。高下三層盤野徑，沿洄十里泛漁舟。若能為客烹雞黍，願伴田蘇日日遊。八月白露降，湖中水方老。旦夕秋風多，衰荷半傾倒。手攀青楓樹，足蹋黃蘆草。慘澹老容顏，冷落秋懷抱。有兄在淮楚，有弟在蜀道。萬里何時來，煙波白浩浩。五言一遍最殷勤，調少情多似有因。不會當時翻曲意，此聲腸斷為何人？臨風杪秋樹，對酒長年人。醉貌如霜葉，雖紅不是春。風露颯已冷，天色亦黃昏。中庭有槿花，榮落同一晨。秋開已寂寞，夕隕何紛紛。正憐少顏色，復嘆不逡巡。感此因念彼，懷哉聊一陳。男兒老富貴，女子晚婚姻。頭白始得志，色衰方事人。後時不獲已，安得如青春？淮南揮手拋紅旆，洛下回頭向白雲。政事堂中老丞相，制科場裡舊將軍。宮城煙月饒全佔，關塞風光請半分。詩酒放狂猶得在，莫欺白叟與劉君。衰容常晚櫛，秋鏡偶新磨。一與清光對，方知白髮多。鬢毛從幻化，心地付頭陀。任意渾成雪，其如似夢何？海山鬱郁石稜稜，新豁高居正好登。南臨贍部三千界，東對蓬宮十二層。報我樓成秋望月，把君詩讀夜回燈。無妨卻有他心眼，妝點亭臺即不能。何處風光最可憐？妓堂階下砌臺前。軒車擁路光照地，絲管入門聲沸天。綠蕙不香饒桂酒，紅櫻無色讓花鈿。野人不敢求他事，唯借泉聲伴醉眠。月好共傳唯此夜，境閒皆道是東都。嵩山表裡千重雪，洛水高低兩顆珠。清景難逢宜愛惜，白頭相勸強歡娛。誠知亦有來年會，保得晴明強健無？雲中臺殿泥中路，既阻同遊懶卻還。將謂獨愁猶對雨，不知多興已尋山。才應行到千峰裡，只校來遲半日間。最惜杜鵑花爛漫，春風吹盡不同攀。醉伴騰騰白與劉，何朝何夕不同遊。留連燈下明猶飲，斷送尊前倒即休。催老莫嫌孫稚長，加年須喜鬢毛秋。教他伯道爭存活，無子無孫亦白頭。百鳥乳雛畢，秋燕獨蹉跎。去社日已近，銜泥意如何。不悟時節晚，徒施工用多。人間事亦爾，不獨燕營窠。遠郡雖褊陋，時祀奉朝經。夙興祭風伯，天氣曉冥冥。導騎與從吏，引我出東垌。水霧重如雨，山火高於星。忽憶早朝日，與君趨紫庭。步登龍尾道，卻望終南青。一別身向老，所思心未寧。至今想在耳，玉音尚玲玲。謬入金門侍玉除，煩君問我意何如？蟠木詎堪明主用，籠禽徒與故人疏。苑花似雪同隨輦，宮月如眉伴直廬。淺薄求賢思自代，嵇康莫寄絕交書。賜歡仍許醉，此會興如何？翰苑主恩重，曲江春意多。花低羞豔妓，鶯散讓清歌。共道昇平樂，元和勝永和。早潮才落晚潮來，一月周流六十回。不獨光陰朝復暮，杭州老去被潮催。帝城行樂日紛紛，天畔窮愁我與君。秦女笑歌春不見，巴猿啼哭夜常聞。何處琵琶弦似語，誰家咼墮髻如雲。人生多少歡娛事，那獨千分無一分。劉楨病發經春臥，謝脁詩來盡日吟。三道舊誇收片玉，一章新喜獲雙金。信題霞綺緘情重，酒試銀觥表分深。科第門生滿霄漢，歲寒少得似君心。野性愛栽植，植柳水中坻。乘春持斧斫，裁截而樹之。長短既不一，高下隨所宜。倚岸埋大幹，臨流插小枝。松柏不可待，楩楠固難移。不如種此樹，此樹易榮滋。無根亦可活，成陰況非遲。三年未離郡，可以見依依。種罷水邊憩，仰頭閒自思。富貴本非望，功名須待時。不種東溪柳，端坐欲何為？朝暖就南軒，暮寒歸後屋。晚酒一兩杯，夜棋三數局。寒灰埋闇火，曉焰凝殘燭。不嫌貧冷人，時來同一宿。小潭澄見底，閒客坐開襟。借問不流水，何如無念心？彼惟清且淺，此乃寂而深。是義誰能答，明朝問道林。好是清涼地，都無系絆身。晚晴宜野寺，秋景屬閒人。淨石堪敷坐，寒泉可濯巾。自慚容鬢上，猶帶郡庭塵。有恨頭還白，無情菊自黃。一為州司馬，三見歲重陽。劍匣塵埃滿，籠禽日月長。身從漁父笑，門任雀羅張。問疾因留客，聽吟偶置觴。嘆時論倚伏，懷舊數存亡。奈老應無計，治愁或有方。無過學王績，唯以醉為鄉。君年殊未及懸車，未合將閒逐老夫。身健正宜金印綬，位高方稱白髭鬚。若論塵事何由了，但問雲心自在無。進退是非俱是夢，丘中闕下亦何殊。高高白月上青林，客去僧歸獨夜深。葷血屏除唯對酒，歌鐘放散只留琴。更無俗物當人眼，但有泉聲洗我心。最愛曉亭東望好，太湖煙水綠沉沉。落月西窗驚起，好個匆匆些子。□鬢□輕鬆，凝了一雙秋水。告你，告你，休向人間整理。商州南十里，有水名壽泉。湧出石崖下，流經山店前。憶昔相送日，我去君言還。寒波與老淚，此地共潺湲。一去歷萬里，再來經六年。形容已變改，處所猶依然。他日君過此，殷勤吟此篇。頻日雅歡幽會，打得來來越殺。說著暫分飛，蹙損一雙眉黛。無奈，無奈，兩個心兒總待。君入空臺去，朝往暮還來。我入泉臺去，泉門無復開。鰥夫仍系職，稚女未勝哀。寂寞咸陽道，家人覆墓回。前度小花靜院，不比尋常時見。見了又還休，愁卻等閒分散。腸斷，腸斷，記取釵橫鬢亂。炎瘴拋身遠，泥塗索腳難。網初鱗撥剌，籠久翅摧殘。雷電頒時令，陽和變歲寒。遺簪承舊念，剖竹授新官。鄉覺前程近，心隨外事寬。生還應有分，西笑問長安。一年年覺此身衰，一日日知前事非。詠月嘲花先要減，登山臨水亦宜稀。子平嫁娶貧中畢，元亮田園醉裡歸。為報阿連寒食下，與吾釀酒掃柴扉。自知氣發每因情，情在何由氣得平。若問病根深與淺，此身應與病齊生。閒傾殘酒後，暖擁小爐時。舞看新翻曲，歌聽自作詞。魚香肥潑火，飯細滑流匙。除卻慵饞外，其餘盡不知。風清泉冷竹修修，三伏炎天涼似秋。黃犬引迎騎馬客，青衣扶下釣魚舟。衰容自覺宜閒坐，蹇步誰能更遠遊。料得此身終老處，只應林下與灘頭。食飽拂枕臥，睡足起閒吟。淺酌一杯酒，緩彈數弄琴。既可暢情性，亦足傲光陰。誰知利名盡，無復長安心。故交海內只三人，二坐巖廊一臥雲。老愛詩書還似我，榮兼將相不如君。百年膠漆初心在，萬里煙霄中路分。阿閣鸞凰野田鶴，何人通道舊同群。為郡已多暇，猶少勤吏職。罷郡更安閒，無所勞心力。舟行明月下，夜泊清淮北。豈止吾一身，舉家同燕息。三年請祿俸，頗有餘衣食。乃至僮僕間，皆無凍餒色。行行弄雲水，步步近鄉國。妻子在我前，琴書在我側。此外吾不知，於焉心自得。吾學空門非學仙，恐君此說是虛傳。海山不是我歸處，歸即應歸兜率天。予晚年結彌勒上生業，故云。滿面胡沙滿鬢風，眉銷殘黛臉銷紅。愁苦辛勤憔悴盡，如今卻似畫圖中。漢使卻回憑寄語，黃金何日贖蛾眉。君王若問妾顏色，莫道不如宮裡時。為愛小塘招散客，不嫌老監與新詩。山公倒載無妨學，范蠡扁舟未要追。蓬斷偶飄桃李徑，鷗驚誤拂鳳凰池。敢辭課拙酬高韻，一勺爭禁萬頃陂。七十人難到，過三更較稀。佔花租野寺，定酒典朝衣。趁醉春多出，貪歡夜未歸。不知親故口，道我是耶非？每來政事堂中宿，共憶華陽觀裡時。日暮獨歸愁米盡，泥深同出借驢騎。交遊今日唯殘我，富貴當年更有誰？彼此相看頭雪白，一杯可合重推辭？整頓衣巾拂淨床，一瓶秋水一爐香。不論煩惱先須去，直到菩提亦擬忘。朝謁久停收劍佩，宴遊漸罷廢壺觴。世間無用殘年處，只合逍遙坐道場。雨過塵埃滅，沿江道徑平。月乘殘夜出，人趁早涼行。寂歷閒吟動，冥濛暗思生。荷塘翻露氣，稻壟瀉泉聲。宿犬聞鈴起，棲禽見火驚。曨曨煙樹色，十里始天明。蕭灑登山去，龍鍾遇雨回。磴危攀薜荔，石滑踐莓苔。襪汙君相謔，鞋穿我自咍。莫欺泥土腳，曾蹋玉階來。高天默默物茫茫，各有來由致損傷。鸚為能言長剪翅，龜緣難死久搘床。莫嫌冷落拋閒地，猶勝炎蒸臥瘴鄉。外物竟關身底事，謾排門戟繫腰章？一篇長恨有風情，十首秦吟近正聲。每被老元偷格律，苦教短李伏歌行。世間富貴應無分，身後文章合有名。莫怪氣粗言語大，新排十五卷詩成。上客新從左輔回，高陽興助洛陽才。已將四海聲名去，又佔三春風景來。甲子等頭憐共老，文章敵手莫相猜。鄒枚未用爭詩酒，且飲樑王賀喜杯。直上青霄望八都，白雲影裡月輪孤。茫茫宇宙人無數，幾個男兒是丈夫。綠絲文布素輕褣，珍重京華手自封。貧友遠勞君寄附，病妻親為我裁縫。袴花白似秋去薄，衫色青於春草濃。欲著卻休知不稱，折腰無復舊形容。水南秋一半，風景未蕭條。皁蓋回沙苑，籃輿上洛橋。閒嘗黃菊酒，醉唱紫芝謠。稱意那勞問，請錢不早朝。得老加年誠可喜，當春對酒亦宜歡。心中別有歡喜事，開得龍門八節灘。眼暗頭旋耳重聽，唯餘心口尚醒醒。今朝歡喜緣何事，禮徹佛名百部經。桂布白似雪，吳綿軟於雲。布重綿且厚，為裘有餘溫。朝擁坐至暮，夜覆眠達晨。誰知嚴冬月，支體暖如春。中夕忽有念，撫裘起逡巡。丈夫貴兼濟，豈獨善一身。安得萬里裘，蓋裹週四垠？穩暖皆如我，天下無寒人。焰細燈將盡，聲遙漏正長。老人秋向火，小女夜縫裳。菊悴籬經雨，萍銷水得霜。今冬暖寒酒，先擬共君嘗。五歲優遊同過日，一朝消散似浮雲。琴詩酒伴皆拋我，雪月花時最憶君。幾度聽雞歌白日，亦曾騎馬詠紅裙。予在杭州日有歌雲：聽唱黃雞與白日。又有詩云：著紅騎馬是何人？吳娘暮雨蕭蕭曲，自別江南更不聞。江南吳二孃曲詞雲：暮雨蕭蕭郎不歸。林梢隱映夕陽殘，庭際蕭疏夜氣寒。霜草欲枯蟲思急，風枝未定鳥棲難。容衰見鏡同惆悵，身健逢杯且喜歡。應是天教相暖熱，一時垂老與閒官。塵土長路晚，風煙廢宮秋。相逢立馬語，盡日此橋頭。知君不得意，鬱郁來西遊。惆悵新豐店，何人識馬周？晚叢白露夕，衰葉涼風朝。紅豔久已歇，碧芳今亦銷。幽人坐相對，心事共蕭條。新授銅符未著緋，因君裝束始光輝。惠深範叔綈袍贈，榮過蘇秦佩印歸。魚綴白金隨步躍，鶻銜紅綬繞身飛。明朝戀別朱門淚，不敢多垂恐汙衣。已收身向園林下，猶寄名於祿仕間。不鍛嵇康彌懶靜，無金疏傅更貧閒。支分門內餘生計，謝絕朝中舊往還。唯是相君忘未得，時思漢水夢巴山。畬田澀米不耕鋤，旱地荒園少菜蔬。想念土風今若此，料看生計合何如。衣縫紕纇黃絲絹，飯下腥鹹白小魚。飽暖飢寒何足道，此身長短是空虛。樓外春晴百鳥鳴，樓中春酒美人傾。路旁花日添衣色，雲裡天風散珮聲。向此高吟誰得意，偶來閒客獨多情。佳時莫起興亡恨，遊樂今逢四海清。遍數故交親，何人得六旬。今年已入手，餘事豈關身。老自無多興，春應不揀人。陶窗與弘閣，風景一時新。一行弱柳前年種，數尺柔條今日新。漸欲拂他騎馬客，未多遮得上樓人。須教碧玉羞眉黛，莫與紅桃作麴塵。為報金堤千萬樹，饒伊未敢苦爭春。寒食棗團店，春低楊柳枝。酒香留客住，鶯語和人詩。困立攀花久，慵行上馬遲。若為將此意，前字與僧期。殷卿領北鎮，崔尹開南幕。外事信為榮，中懷未必樂。何如不才者，兀兀無所作。不引窗下琴，即舉池上酌。淡交唯對水，老伴無如鶴。自適頗從容，旁觀誠獲落。身心轉恬泰，煙景彌淡泊。回首語秋光，東來應不錯。曉鼓聲已半，離筵坐難久。請君斷腸歌，送我和淚酒。月落欲明前，馬嘶初別後。浩浩暗塵中，何由見回首？俱來滄海郡，半作白頭翁。謾道風煙接，何曾笑語同。吏稀秋稅畢，客散晚庭空。霽後當樓月，潮來滿座風。霅溪殊冷僻，茂苑太繁雄。唯此錢唐郡，閒忙恰得中。朝憎鶯百囀，夜妒燕雙棲。不慣經春別，誰知到曉啼。珠箔籠寒月，紗窗背曉燈。夜來巾上淚，一半是春冰。關山征戍遠，閨閣別離難。苦戰應憔悴，寒衣不要寬。誰能嗟嘆光陰暮，豈復憂愁活計貧。忽忽不知頭上事，時時猶憶眼中人。早為良友非交勢，晚接嘉姻不失親。最喜兩家婚嫁畢，一時抽得尚平身。五夏登壇內殿師，水為心地玉為儀。正傳金粟如來偈，何用錢唐太守詩。苦海出來應有路，靈山別後可無期。他生莫忘今朝會，虛白亭中法樂時。洪濤白浪塞江津，處處邅回事事迍。世上方為失途客，江頭又作阻風人。魚蝦遇雨腥盈鼻，蚊蚋和煙癢滿身。老大光陰能幾日，等閒臼口坐經旬。江邊黃鶴古時樓，勞致華筵待我遊。楚思淼茫雲水冷，商聲清脆管絃秋。白花浪濺頭陀寺，紅葉林籠鸚鵡洲。總是平生未行處，醉來堪賞醒堪愁。娃宮屟廊尋已傾，硯池香徑又欲平。二三月時何草綠，幾百年來空月明。使君雖老頗多思，攜觴領妓處處行。今愁古恨入絲竹，一曲涼州無限情。直自當時到今日，中間歌吹更無聲。可憐官職好文詞，五十專城未是遲。曉日鏡前無白髮，春風門外有紅旗。郡中何處堪攜酒，席上誰人解和詩。唯共交親開口笑，知君不及洛陽時。半依雲渚半依山，愛此令人不欲還。負郭田園九八頃，向陽茅屋兩三間。寒鬆縱老風標在，野鶴雖飢飲啄閒。一臥江村來早晚，著書盈帙鬢毛斑。每看闕下丹青樹，不忘天邊錦繡林。西掖垣中今日眼，南賓樓上去年心。花含春意無分別，物感人情有淺深。最憶東坡紅爛熳，野桃山杏水林檎。淡紅花帔淺檀蛾，睡臉初開似剪波。坐對珠籠閒理曲，琵琶鸚鵡語相和。江回望見雙華表，知是潯陽西郭門。猶去孤舟三四里，水煙沙雨欲黃昏。夜來秋雨後，秋氣颯然新。團扇先辭手，生衣不著身。更添砧引思，難與簟相親。此境誰偏覺，貧閒老瘦人。慵遊懶出門多掩，縱暫逢迎不下堂。不是向人情漸薄，病宜閒靜老宜藏。勤苦成名後，優遊得意間。玉憐同匠琢，桂恨隔年攀。山靜豹難隱，谷幽鶯暫還。微吟詩引步，淺酌酒開顏。門迥暮臨水，窗深朝對山。雲衢日相待，莫誤許身閒。可憐風雪浙東西，先數餘杭次會稽。禹廟未勝天竺寺，錢湖不羨若耶溪。擺塵野鶴春毛暖，拍水沙鷗溼翅低。更對雪樓君愛否，紅欄碧甃點銀泥。倚作天仙弄地仙，誇張一日抵千年。黃麻敕勝長生籙，白紵詞嫌內景篇。雲彩誤居青瑣地，風流合在紫微天。東曹漸去西垣近，鶴駕無妨更著鞭。葉覆冰池雪滿山，日高慵起未開關。寒來更亦無過醉，老後何由可得閒？四海故交唯許汝，十年貧健是樊蠻。相思莫忘櫻桃會，一放狂歌一破顏。弟妹妻孥小侄甥，嬌痴弄我助歡情。歲盞後推藍尾酒，春盤先勸膠牙餳。形骸潦倒雖堪嘆，骨肉團圓亦可榮。猶有誇張少年處，笑呼張丈喚殷兄。錫杖登高寺，香爐憶舊峰。偶來周不繫，忽去鳥無蹤。豈要留離偈，寧勞動別容。與師俱是夢，夢裡暫相逢。殷勤江郡守，悵望掖垣郎。慚見新瓊什，思歸舊草堂。事隨心未得，名與道相妨。若不休官去，人間到老忙。耆老遮歸路，壺漿滿別筵。甘棠無一樹，那得淚潸然？稅重多貧戶，農飢足旱田。唯留一湖水，與汝救凶年。今春增築錢塘湖堤，貯水以防天旱，故云。移根易地莫憔悴，野外庭前一種春。少府無妻春寂寞，花開將爾當夫人。東樓勝事我偏知，氣象多隨昏旦移。湖卷衣裳白重疊，山張屏障綠參差。海仙樓塔晴方出，江女笙簫夜始吹。春雨星攢尋蟹火，秋風霞颭弄濤旗。餘杭風俗：每寒食雨後夜涼，家家持燭尋蟹，動盈萬人。每歲八月迎濤，弄水者悉舉旗幟焉。宴宜云髻新梳後，曲愛霓裳未拍時。太守三年嘲不盡，郡齋空作百篇詩。辭鄉遠隔華亭水，逐我來棲緱嶺雲。慚愧稻粱長不飽，未曾回眼向雞群。荒草院中池水畔，銜恩不去又經春。見君驚喜雙回顧，應為吟聲似主人。五年花下醉騎行，臨賣回頭嘶一聲。項籍顧騅猶解嘆，樂天別駱豈無情。車騎新從樑苑回，履聲珮響入中臺。鳳池望在終重去，龍節功成且納來。金勒最宜乘雪出，玉觴何必待花開。尚書首唱郎中和，不計官資只計才。詩家律手在成都，權與尋常將相殊。剪截五言兼用鉞，陶鈞六義別開爐。驚人卷軸須知有，隨事文章不道無。篇數雖同光價異，十魚目換十驪珠。陋巷乘籃入，朱門掛印回。腰間拋組綬，纓上拂塵埃。屈曲閒池沼，無非手自開。青蒼好竹樹，亦是眼看栽。石片擡琴匣，松枝閣酒杯。此生終老處，昨日卻歸來。渭水如鏡色，中有鯉與魴。偶持一竿竹，懸釣在其傍。微風吹釣絲，嫋嫋十尺長。誰知對魚坐，心在無何鄉。昔有白頭人，亦釣此渭陽。釣人不釣魚，七十得文王。況我垂釣意，人魚又兼忘。無機兩不得，但弄秋水光。興盡釣亦罷，歸來飲我觴。灞滻風煙函谷路，曾經幾度別長安。昔時蹙促為遷客，今日從容自去官。優詔幸分四皓秩，祖筵慚繼二疏歡。塵纓世網重重縛，回顧方知出得難。豔質無由見，寒衾不可親。何堪最長夜，俱作獨眠人。聞停歲仗軫皇情，應為淮西寇未平。不分氣從歌裡發，無明心向酒中生。愚計忽思飛短檄，狂心便欲請長纓。從來妄動多如此，自笑何曾得事成？歲時銷旅貌，風景觸鄉愁。牢落江湖意，新年上庾樓。昨日三川新罷守，今年四皓盡分司。幸陪散秩閒居日，好是登山臨水時。家未苦貧常醞酒，身雖衰病尚吟詩。龍門泉石香山月，早晚同遊報一期。掩戶下簾朝睡足，一聲黃鳥報殘春。披衣岸幘日高起，兩角青衣扶老身。策杖強行過里巷，引杯閒酌伴親賓。莫言病後妨談笑，猶恐多於不病人。逝者絕影響，空庭朝復昏。家人哀臨畢，夜鎖壽堂門。無妻無子何人葬？空見銘旌向月翻。靖安客舍花枝下，共脫青衫典濁醪。今日洛橋還醉別，金盃翻汙麒麟袍。喧闐夙駕君脂轄，酩酊離筵我藉糟。好去商山紫芝伴，珊瑚鞭動馬頭高。世役不我牽，身心常自若。晚出看田畝，閒行旁村落。累累繞場稼，嘖嘖群飛雀。年豐豈獨人，禽鳥聲亦樂。田翁逢我喜，默起具樽杓。斂手笑相延，社酒有殘酌。愧茲勤且敬，藜杖為淹泊。言動任天真，未覺農人惡。停杯問生事，夫種妻兒獲。筋力苦疲勞，衣食長單薄。自慚祿仕者，曾不營農作。飽食無所勞，何殊衛人鶴？昔為東掖垣中客，今作西方社內人。手把楊枝臨水坐，閒思往事似前身。欲隨年少強遊春，自覺風光不屬身。歌舞屏風花障上，幾時曾畫白頭人？不矜軒冕愛林泉，許到池頭一醉眠。已遣平治行藥逕，兼教掃拂釣魚船。應將筆硯隨詩主，定有笙歌伴酒仙。只候高情無別物，蒼苔石筍白花蓮。昔蒙興化池頭送，今許龍門潭上期。聚散但慚長見念，榮枯安敢道相思。功成名遂來雖久，雲臥山游去未遲。聞說風情筋力在，只如初破蔡州時。日月天衢仰面看，尚淹池鳳滯臺鸞。碧幢千里空移鎮，赤筆三年未轉官。別後縱吟終少興，病來雖飲不多歡。酒軍詩敵如相遇，臨老猶能一據鞍。心是身王身是宮，君今居在我宮中。是君家舍君須愛，何事論恩自說功？淼茫積水非吾土，飄泊浮萍自我身。身外信緣為活計，眼前隨事覓交親。爐煙豈異終南色，湓草寧殊渭北春。此地何妨便終老，譬如元是九江人。巖白雲尚屯，林紅葉初隕。秋光引閒步，不知身遠近。夕投靈洞宿，臥覺塵機泯。名利心既忘，市朝夢亦盡。暫來尚如此，況乃終身隱。何以療夜飢，一匙雲母粉。柳枝謾蹋試雙袖，桑落初香嘗一杯。金屑醅濃吳米釀，銀泥衫穩越娃裁。舞時已覺愁眉展，醉後仍教笑口開。慚愧故人憐寂寞，三千里外寄歡來。可憐今夜鵝毛雪，引得高情鶴氅人。紅蠟燭前明似晝，青氈帳裡暖如春。十分滿醆黃金液，一尺中庭白玉塵。對此欲留君便宿，詩情酒分合相親。位下才高多怨天，劉兄道勝獨恬然。貧於揚子兩三倍，老過榮公六七年。筆硯莫拋留壓案，簞瓢從陋也銷錢。郡丞自合當優禮，何況夷陵太守賢。曲江柳條漸無力，杏園伯勞初有聲。可憐春淺遊人少，好傍池邊下馬行。齋宮前日滿三旬，酒榼今朝一拂塵。乘興還同訪戴客，解酲仍對姓劉人。病心湯沃寒灰活，老面花生朽木春。若怕平原怪先醉，知君未慣吐車茵。湖山處處好淹留，最愛東灣北塢頭。掩映橘林千點火，泓澄潭水一盆油。龍頭畫舸銜明月，鵲腳紅旗蘸碧流。為報茶山崔太守，與君各是一家遊。嘗羨吳興每春茶山之遊，洎入太湖，羨意減矣。故云。往年君向東都去，曾嘆花時君未回。今年況作江陵別，惆悵花前又獨來。只愁離別長如此，不道明年花不開。荒涼滿庭草，偃亞侵檐竹。府吏下廳簾，家僮開被襆.數聲城上漏，一點窗間燭。官曹冷似冰，誰肯來同宿。昔我十年前，與君始相識。曾將秋竹竿，比君孤且直。中心一以合，外事紛無極。共保秋竹心，風霜侵不得。始嫌梧桐樹，秋至先改色。不愛楊柳枝，春來軟無力。憐君別我後，見竹長相憶。長欲在眼前，故栽庭戶側。分首今何處，君南我在北。吟我贈君詩，對之心惻惻。向夕搴簾臥枕琴，微涼入戶起開襟。偶因明月清風夜，忽想遷臣逐客心。何處投荒初恐懼？誰人繞澤正悲吟？始知洛下分司坐，一日安閒直萬金。權門要路是身災，散地閒居少禍胎。今日憐君嶺南去，當時笑我洛中來。蟲全性命緣無毒，木盡天年為不才。大抵吉凶多自致，李斯一去二疏回。春早秋初晝夜長，可憐天氣好年光。和風細動簾帷暖，清露微凝枕簟涼。窗下曉眠初減被，池邊晚坐乍移床。閒從蕙草侵階綠，靜任槐花滿地黃。理曲管絃聞後院，熨衣燈火映深房。四時新景何人別，遙憶多情李侍郎。淙淙三峽水，浩浩萬頃陂。未如新塘上，微風動漣漪。小萍加泛泛，初蒲正離離。紅鯉二三寸，白蓮八九枝。繞水欲成徑，護堤方插籬。已被山中客，呼作白家池。闇誦黃庭經在口，閒攜青竹杖隨身。晚花新筍堪為伴，獨入林行不要人。江畔百尺樓，樓前千里道。憑高望平遠，亦足舒懷抱。驛路使憧憧，關防兵草草。及茲多事日，尤覺閒人好。我年過不惑，休退誠非早。從此拂塵衣，歸山未為老。天宮閣上醉蕭辰，絲管閒聽酒慢巡。為向涼風清景道，今朝屬我兩三人。近見詩中嘆白髮，遙知閫外憶東都。煙霞偷眼窺來久，富貴粘身擺得無。新置林園猶濩落，未終婚嫁且踟躕。應須待到懸車歲，然後東歸伴老夫。白頭新洗鏡新磨，老逼身來不奈何。耳裡頻聞故人死，眼前唯覺少年多。塞鴻遇暖猶回翅，江水因潮亦反波。獨有衰顏留不得，醉來無計但悲歌。胡麻餅樣學京都，面脆油香新出爐。寄與飢饞楊大使，嘗看得似輔興無。澹煙疏雨間斜陽，江色鮮明海氣涼。蜃散雲收破樓閣，虹殘水照斷橋粱。風翻白浪花千片，雁點青天字一行。好著丹青圖畫取，題詩寄與水曹郎。秋愛冷吟春愛醉，詩家眷屬酒家仙。若教早被浮名系，可得閒遊三十年。欲上瀛州臨別時，贈君十首步虛詞。天仙若愛應相問，可道江州司馬詩。花紙瑤緘鬆墨字，把將天上共誰開。試呈王母如堪唱，發遣雙成更取來。我愛此山頭，及此三登歷。紫霞舊精舍，寥落空泉石。朝市日喧隘，雲林長悄寂。猶存住寺僧，肯有歸山客？文昌新入有光輝，紫界宮牆白粉闈。曉日雞人傳漏箭，春風侍女護朝衣。雪飄歌句高難和，鶴拂煙霄老慣飛。官職聲名俱入手，近來詩客似君稀。頃曾有贈楊詩，落句雲：“不用更教詩過好，折君官職是聲名。”今故云“俱入手”。靄靄四月初，新樹葉成陰。動搖風景麗，蓋覆庭院深。下有無事人，竟日此幽尋。豈惟玩時物，亦可開煩襟。時與道人語，或聽詩客吟。度春足芳色，入夜多鳴禽。偶得幽閒境，遂忘塵俗心。始知真隱者，不必在山林。不憶西省鬆，不憶南宮菊。唯憶新昌堂，蕭蕭北窗竹。窗間枕簟在，來後何人宿？富陽山底樟亭畔，立馬停舟飛酒盂。曾共中丞情繾綣，暫留協律語踟躕。紫微星北承恩去，青草湖南稱意無？不羨君官羨君幕，幕中收得阮元瑜。一入吳王殿，無人睹翠娥。樓高時見舞，宮靜夜聞歌。半露胸如雪，斜回臉似波。妍媸各有分，誰敢妒恩多？白鬚如雪五朝臣，又值新正第七旬。老過佔他藍尾酒，病餘收得到頭身。銷磨歲月成高位，比類時流是幸人。大曆年中騎竹馬，幾人得見會昌春？引棹尋池岸，移尊就菊叢。何言濟川后，相訪釣船中。白首故情在，青雲往事空。同時六學士，五相一漁翁。秋鴻過盡無書信，病戴紗巾強出門。獨上荒臺東北望，日西愁立到黃昏。香麴親看造，芳叢手自栽。迎春報酒熟，垂老看花開。紅蠟半含萼，綠油新醱醅。玲瓏五六樹，瀲灩兩三杯。恐有狂風起，愁無好客來。獨酣還獨語，待取月明回。正聽山鳥向陽眠，黃紙除書落枕前。為感君恩須暫起，爐峰不擬住多年。久眠褐被為居士，忽掛緋袍作使君。身出草堂心不出，廬山未要勒《移文》。三間茅舍向山開，一帶山泉繞舍回。山色泉聲莫惆悵，三年官滿卻歸來。寵新卿典禮，會盛客徵文。不失遷鶯侶，因成賀燕群。池臺晴間雪，冠蓋暮和雲。共仰曾攀處，年深桂尚薰。軟褥短屏風，昏昏醉臥翁。鼻香茶熟後，腰暖日陽中。伴老琴長在，迎春酒不空。可憐閒氣味，唯欠與君同。煙翠三秋色，波濤萬古痕。削成青玉片，截斷碧雲根。風氣通巖穴，苔文護洞門。三峰具體小，應是華山孫。小樹兩株柏，新土三尺墳。蒼蒼白露草，此地哭劉君。哭君豈無辭，辭雲君子人。如何天不弔，窮悴至終身。愚者多貴壽，賢者獨賤迍。龍亢彼無悔，蠖屈此不伸。哭罷持此辭，吾將詰羲文。綠野堂開佔物華，路人指道令公家。令公桃李滿天下，何用堂前更種花。愛酒舍人開小酌，能文御史寄新詩。亂鬆園裡醉相憶，古柏廳前忙不知。早夏我當逃暑日，晚衙君是慮囚時。唯應清夜無公事，新草亭中好一期。元於昇平宅新立草亭。滿窗明月滿簾霜，被冷燈殘拂臥床。燕子樓中霜月夜，秋來只為一人長。鈿暈羅衫色似煙，幾回欲著即潸然。自從不舞霓裳曲，疊在空箱十一年。今春有客洛陽回，曾到尚書墓上來。見說白楊堪作柱，爭教紅粉不成灰。南北東西無所羈，掛冠目在勝分司。探花嘗酒多先到，拜表行香盡不知。炮筍烹魚飽餐後，擁袍枕臂醉眠時。報君一語君應笑，兼亦無心羨保釐。古人唱歌兼唱情，今人唱歌唯唱聲。欲說向君君不會，試將此語問楊瓊。勸君買取東鄰宅，與我衡門相併開。雲映嵩峰當戶牖，月和伊水入池臺。林園亦要聞閒置，筋力應須及健回。莫學因循白賓客，欲年六十始歸來。憶昨為吏日，折腰多苦辛。歸家不自適，無計慰心神。手栽兩樹鬆，聊以當嘉賓。乘春日一溉，生意漸欣欣。清韻度秋在，綠茸隨日新。始憐澗底色，不憶城中春。有時晝掩關，雙影對一身。盡日不寂寞，意中如三人。忽奉宣室詔，徵為文苑臣。閒來一惆悵，恰似別交親。早知煙翠前，攀玩不逡巡。悔從白雲裡，移爾落囂塵。久別鵷鸞侶，深隨鳥獸群。教他遠親故，何處覓知聞。昔日青雲意，今移向白雲。白髮生一莖，朝來明鏡裡。勿言一莖少，滿頭從此始。青山方遠別，黃綬初從仕。未料容鬢間，蹉跎忽如此。郭東丘墓何年客？江畔風光幾日春？只合殷勤逐杯酒，不須疏索向交親。中天或有長生藥，下界應無不死人。除卻醉來開口笑，世間何事更關身？新雪對新酒，憶同傾一杯。自然須訪戴，不必待延枚。雪賦雲：延枚叟。陳榻無辭解，袁門莫懶開。笙歌與談笑，隨事自將來。貞元、元和之際，予在長安，聞見之間，有足悲者。因直歌其事，命為《秦中吟》紅顆珍珠誠可愛，白鬚太守亦何痴。十年結子知誰在，自向庭中種荔枝。露簟荻竹清，風扇蒲葵輕。一與故人別，再見新蟬鳴。是夕涼飈起，閒境入幽情。回燈見棲鶴，隔竹聞吹笙。夜茶一兩杓，秋吟三數聲。所思渺千里，雲外長洲城。憶在蘇州日，常諳夏至筵。粽香筒竹嫩，炙脆子鵝鮮。水國多臺榭，吳風尚管絃。每家皆有酒，無處不過船。交印君相次，褰帷我在前。此鄉俱老矣，東望共依然。洛下麥秋月，江南梅雨天。齊雲樓上事，已上十三年。昨夜有風雨，雲奔天地合。龍吟古石樓，虎嘯層巖閣。幽意未盡懷，更行三五匝。人人避暑走如狂，獨有禪師不出房。可是禪房無熱到？但能心靜即身涼。四月天氣和且清，綠槐陰合沙堤平。獨騎善馬銜鐙穩，初著單衣肢體輕。退朝下直少徒侶，歸舍閉門無送迎。風生竹夜窗間臥，月照鬆時臺上行。春酒冷嘗三數醆，曉琴閒弄十餘聲。幽懷靜境何人別，唯有南宮老駕兄。韓公堆北澗西頭，冷雨涼風拂面秋。努力南行少惆悵，江州猶似勝通州。林慮雙童長不食，江郎三子夢還家。安得此身生羽翼，與君來往共煙霞。遠望老嵯峨，近觀怪嶔崟。才高八九尺，勢若千萬尋。嵌空華陽洞，重疊匡山岑。邈矣仙掌迥，呀然劍門深。形質冠今古，氣色通晴陰。未秋已瑟瑟，欲雨先沈沈。天姿信為異，時用非所任。磨刀不如礪，搗帛不如砧。何乃主人意，重之如萬金。豈伊造物者，獨能知我心。何時得見十三絃，待取無雲有月天。願得金波明似鏡，鏡中照出月中仙。暗上江堤還獨立，水風霜氣夜稜稜。回看深浦停舟處，蘆荻花中一點燈。過夏衣香潤，迎秋簟色鮮。斜支花石枕，臥詠蕊珠篇。泥濘非遊日，陰沉好睡天。能來同宿否，聽雨對床眠。去歲清明日，南巴古郡樓。今年寒食夜，西省鳳池頭。並上新人直，難隨舊伴遊。誠知視草貴，未免對花愁。鬢髮莖莖日，光陰寸寸流。經春不同宿，何異在忠州？一別東林三度春，每春常似憶情親。頭陀會裡為逋客，供俸班中作老臣。清淨久辭香火伴，塵勞難索幻泡身。最慚僧社題橋處，十八人名空一人。何堪朔塞胡關曲，又是秋天雨夜聞。青冢葬時沙莽莽，烏孫愁處雪紛紛。知君怕病推辭酒，故遣琵琶勸諫君。巨鎮為邦屏，全材作國楨。韜鈐漢上將，文墨魯諸生。豹虎關西卒，金湯渭北城。寵深初受棨，威重正揚兵。陣佔山河布，軍諳水草行。夏苗侵虎落，宵遁失蕃營。雲隊攢戈戟，風行卷旆旌。堠空烽火滅，氣勝鼓鼙鳴。胡馬辭南牧，周師罷北征。回頭問天下，何處有欃槍。乍來天上宜清淨，不用回頭望故山。縱有舊遊君莫憶，塵心起即墮人間。別業埇城北，拋來二十春。改移新徑路，變換舊村鄰。有稅田疇薄，無官弟侄貧。田園何用問，強半屬他人。井梧涼葉動，鄰杵秋聲發。獨向檐下眠，覺來半床月。秦磨利刀斬李斯，齊燒沸鼎烹酈其。可憐黃綺入商洛，閒臥白雲歌紫芝。彼為菹醢機上盡，此作鸞凰天外飛。去者逍遙來者死，乃知禍福非天為。慈恩春色今朝盡，盡日徘徊倚寺門。惆悵春歸留不得，紫藤花下漸黃昏。青門走馬趁心期，惆悵歸來已校遲。應過唐昌玉蕊後，猶當崇敬牡丹時。暫遊還憶崔先輩，欲醉先邀李拾遺。尚殘半月芸香俸，不作歸糧作酒貲。在郡六百日，入山十二回。宿因月桂落，醉為海榴開。黃紙除書到，青宮詔命催。僧徒多悵望，賓從亦裴回。寺闇煙埋竹，林香雨落梅。別橋憐白石，辭洞戀青苔。漸出鬆間路，猶飛馬上杯。誰教冷泉水，送我下山來。靜巷無來客，深居不出門。鋪沙蓋苔面，掃雪擁鬆根。漸暖宜閒步，初晴愛小園。覓花都未有，唯覺樹枝繁。地潤東風暖，閒行踏草芽。呼童遣移竹，留客伴嘗茶。溜滴檐冰盡，塵浮隙日斜。新居未曾到，鄰里是誰家？病身佛說將何喻，變滅須臾豈不聞。莫遣淨名知我笑，休將火艾灸浮雲。維摩經雲：是身如浮雲，須臾變滅也。澗鬆高百尋，四時寒森森。臨風有清韻，向日無曲陰。如何時俗人，但賞桃李林。豈不知堅貞，芳馨誘其心。能生學為文，氣高功亦深。手中一百篇，句句披沙金。苦節二十年，無人振陸沉。今我尚貧賤，徒為爾知音。雪夜閒遊多秉燭，花時暫出亦提壺。別來少遇新詩敵，老去難逢舊飲徒。大振威名降北虜，勤行惠化活東吳。不知歌酒騰騰興，得似河南醉尹無？北闕至東京，風光十六程。坐移丞相閣，春入廣陵城。紅旆擁雙節，白鬚無一莖。萬人開路看，百吏立班迎。閫外君彌重，樽前我亦榮。何須身自得，將相是門生。元和初，牛相公應制策登第三等，予為翰林考核官。歲暮皤然一老夫，十分流輩九分無。莫嫌身病人扶侍，猶勝無身可遣扶。雪盡終南又欲春，遙憐翠色對紅塵。千車萬馬九衢上，回首看山無一人。耳根得聽琴初暢，心地忘機酒半酣。若使啟期兼解醉，應言四樂不言三。本性好絲桐，塵機聞即空。一聲來耳裡，萬事離心中。清暢堪銷疾，恬和好養蒙。尤宜聽三樂，安慰白頭翁。宅院小牆庳，坊門帖榜遲。舊恩慚自薄，前事悔難追。籠鳥無常主，風花不戀枝。今宵在何處，唯有月明知。九月徐州新戰後，悲風殺氣滿山河。唯有流溝山下寺，門前依舊白雲多。忽忽心如夢，星星鬢似絲。縱貧長有酒，雖老未拋詩。儉薄身都慣，疏頑性頗宜。飯粗餐亦飽，被暖起常遲。萬里歸何得，三年伴是誰？華亭鶴不去，天竺石相隨。餘罷杭州，得華亭鶴、天竺石同載而歸。王尹貰將馬，田家賣與池。開門閒坐日，繞水獨行時。懶慢交遊許，衰羸相府知。官寮幸無事，可惜不分司。三年閒悶在餘杭，曾為梅花醉幾場。伍相廟邊繁似雪，孤山園裡麗如妝。蹋隨遊騎心長惜，折贈佳人手亦香。賞自初開直至落，歡因小飲便成狂。薛劉相次埋新壟，沈謝雙飛出故鄉。薛劉二客，沈、謝二妓，皆當時歌酒之侶。歌伴酒徒零散盡，唯殘頭白老蕭郎。天祿閣門開，甘泉侍從回。圖書皆帝籍，寮友盡仙才。騎省通中掖，龍樓隔上臺。猶憐病宮相，詩寄洛陽來。南國碧雲客，東京白首翁。松江初有月，伊水正無風。遠思兩鄉斷，清光千里同。不知娃館上，何似石樓中？其夜，餘在龍門石樓上望月。遊嵩陽見五物，各有所感，感興不同，隨興而吟，因成五絕。漠漠秋雲起，稍稍夜寒生。但覺衣裳溼，無點亦無聲。淚眼凌寒凍不流，每經高處即回頭。遙知別後西樓上，應憑欄干獨自愁。三分鬢髮二分絲，曉鏡秋容相對時。去作忙官應太老，退為閒叟未全遲。靜中得味何須道，穩處安身更莫疑。若使至今黃綺在，聞吾此語亦分司。悲君老別我沾巾，七十無家萬里身。愁見舟行風又起，白頭浪裡白頭人。予分秩東都，居多暇日。閒來輒飲，醉後輒吟，若無詞章，不成謠詠。每發一意，則成一篇，凡十四篇，皆主於酒，聊以自勸，故以何處難忘酒、不如來飲酒命篇。江雲暗悠悠，江風冷修修。夜雨滴船背，夜浪打船頭。船中有病客，左降向江州。心問身云何泰然，嚴冬暖被日高眠。放君快活知恩否，不早朝來十一年。促席留歡日未曛，遠坊歸思已紛紛。無妨按轡行乘月，何必逃杯走似雲。銀燭忍拋楊柳曲，金鞍潛送石榴裙。到時常晚歸時早，笑樂三分校一分。不用裁為鳴鳳管，不須截作釣魚竿。千花百草凋零後，留向紛紛雪裡看。君應怪我朝朝飲，不說向君君不知。身上幸無疼痛處，甕頭正是撇嘗時。劉妻勸諫夫休醉，王侄分疏叔不痴。六十三翁頭雪白，假如醒黠欲何為？滿園花菊鬱金黃，中有孤叢色似霜。還似今朝歌酒席，白頭翁入少年場。淮右寇未散，江西歲再徂。故里干戈地，行人風雪途。此時與爾別，江畔立踟躕。忽憶芳時頻酩酊，卻尋醉處重裴回。杏花結子春深後，誰解多情又獨來。且喜同年滿七旬，莫嫌衰病莫嫌貧。已為海內有名客，又佔世間長命人。耳裡聲聞新將相，眼前失盡故交親。尊榮富壽難兼得，閒坐思量最要身。下馬二林寺，翛然進輕策。朝為公府吏，暮作靈山客。二月匡廬北，冰雪始消釋。陽叢抽茗芽，陰竇洩泉脈。熙熙風土暖，藹藹雲嵐積。散作萬壑春，凝為一氣碧。身閒易飄泊，官散無牽迫。緬彼十八人，古今同此適。是年淮寇起，處處興兵革。智士勞思謀，戎臣苦徵役。獨有不才者，山中弄泉石。壯歲忽已去，浮榮何足論。身為百口長，官是一州尊。不覺白雙鬢，徒言朱兩轓。病難施郡政，老未答君恩。歲暮別兄弟，年衰無子孫。惹愁諳世網，治苦賴空門。攬帶知腰瘦，看燈覺眼昏。不緣衣食系，尋合返丘園。煙渚雲帆處處通，飄然舟似入虛空。玉杯淺酌巡初匝，金管徐吹曲未終。黃夾纈林寒有葉，碧琉璃水淨無風。避旗飛鷺翩翻白，驚鼓跳魚拔剌紅。澗雪壓多鬆偃蹇，巖泉滴久石玲瓏。書為故事留湖上，吟作新詩寄浙東。所見勝景，多記在湖中石上。軍府威容從道盛，江山氣色定知同。報君一事君應羨，五宿澄波皓月中。西州彼此意何如，官職蹉跎歲欲除。浮石潭邊停五馬，望濤樓上得雙魚。萬言舊手才難敵，五字新題思有餘。貧薄詩家無好物，反投桃李報瓊琚。陶廬僻陋那堪比，謝墅幽微不足攀。何似嵩峰三十六，長隨申甫作家山。龍門點額意何如，紅尾青鬐卻返初。見說在天行雨苦，為龍未必勝為魚。時暑不出門，亦無賓客至。靜室深下簾，小庭新掃地。褰裳復岸幘，閒傲得自恣。朝景枕簟清，乘涼一覺睡。午餐何所有，魚肉一兩味。夏服亦無多，蕉紗三五事。資身既給足，長物徒煩費。若比簞瓢人，吾今太富貴。水南水北雪紛紛，雪裡歡遊莫厭頻。日日暗來唯老病，年年少去是交親。碧氈帳暖梅花溼，紅燎爐香竹葉春。今日鄒枚俱在洛，梁園置酒召何人。遙聞境會茶山夜，珠翠歌鐘俱繞身。盤下中分兩州界，燈前合作一家春。青娥遞舞應爭妙，紫筍齊嘗各鬥新。自嘆花時北窗下，蒲黃酒對病眠人。相府念多病，春宮容不才。官銜依口得，俸料逐身來。白首林園在，紅塵車馬回。招呼新客侶，掃掠舊池臺。小舫宜攜樂，新荷好蓋杯。不知金谷主，早晚賀筵開。豈獨西坊來往頻，偷閒處處作遊人。衡門雖是棲遲地，不可終朝鎖老身。小水低亭自可親，大池高館不關身。林園莫妒裴家好，憎故憐新豈是人？聖擇狂夫言，俗信老人語。我有老狂詞，聽之吾語汝。吾觀器用中，劍銳鋒多傷。吾觀形骸內，骨勁齒先亡。寄言處世者，不可苦剛強。龜性愚且善，鳩心鈍無惡。人賤拾支床，鶻欺擒暖腳。寄言立身者，不得全柔弱。彼固罹禍難，此未免憂患。於何保終吉，強弱剛柔間。上遵周孔訓，旁鑑老莊言。不唯鞭其後，亦要軛其先。花寒懶發鳥慵啼，信馬閒行到日西。何處未春先有思，柳條無力魏王堤。閒居靜侶偶相招，小飲初酣琴欲調。我正風前弄秋思，君應天上聽雲韶。雲韶，雅曲，上多與宰相同聽之。時和始見陶鈞力，物遂方知盛聖朝。雙鳳棲梧魚在藻，飛沈隨分各逍遙。留春不住登城望，惜夜相將秉燭遊。風月萬家河兩岸，笙歌一曲郡西樓。詩聽越客吟何苦，酒別吳娃勸不休。從道人生都是夢，夢中歡笑亦勝愁。灃頭峽口錢唐岸，三別都經二十年。且喜筋骸俱健在，勿嫌須鬢各皤然。君歸北闕朝天帝，我住東京作地仙。博望自來非棄置，承明重入莫拘牽。醉收杯杓停燈語，寒展衾裯對枕眠。猶被分司官系絆，送君不得過甘泉。顧我長年頭似雪，饒君壯歲氣如雲。朱顏今日雖欺我，白髮他時不放君。九燭臺前十二姝，主人留醉任歡娛。翩翻舞袖雙飛蝶，宛轉歌聲一索珠。坐久欲醒還酩酊，夜深初散又踟躕。南山賓客東山妓，此會人間曾有無？腥血與葷蔬，停來一月餘。肌膚雖瘦損，方寸任清虛。體適通宵坐，頭慵隔日梳。眼前無俗物，身外即僧居。水榭風來遠，鬆廊雨過初。褰簾放巢燕，投食施池魚。久別閒遊伴，頻勞問疾書。不知湖與越，吏隱興何如。想爾到邊頭，蕭條正值秋。二年貧御史，八月古邠州。絲管聞雖樂，風沙見亦愁。望鄉心若苦，不用數登樓。百千家似圍棋局，十二街2如種菜畦。遙認微微入朝火3，一條星宿五門西。獨到山下宿，靜向月中行。何處水邊碓，夜舂雲母聲。問予何故獨安然，免被飢寒婚嫁牽。骨肉都盧無十口，糧儲依約有三年。但能斗藪人間事，便是逍遙地上仙。唯恐往還相厭賤，南家飲酒北家眠。忽辭洛下緣何事，擬向江南住幾時。每過渡頭應問法，無妨菩薩是船師。江柳影寒新雨地，塞鴻聲急欲霜天。愁君獨向沙頭宿，水繞蘆花月滿船。盧賈汝南周元範蘭陵蕭悅清河崔求東萊劉方輿同遊恩德寺之泉洞竹石籍甚久矣及茲目擊果愜心期因自嗟雲到郡週歲方來入寺半日復去俯視朱綬仰睇白雲有愧於心遂留絕句雲水埋藏恩德洞，簪裾束縛使君身。暫來不宿歸州去，應被山呼作俗人。腰痛拜迎人客倦，眼昏勾押簿書難。辭官歸去緣衰病，莫作陶潛范蠡看。洛下田園久拋擲，吳中歌酒莫留連。嵩陽雲樹伊川月，已校歸遲四五年。丹霄攜手三君子，白髮垂頭一病翁。蘭省花時錦帳下，廬山雨夜草菴中。終身膠漆心應在，半路雲泥跡不同。唯有無生三昧觀，榮枯一照兩成空。百牢關外夜行客，三殿角頭宵直人。莫道近臣勝遠使，其如同是不閒身。梨花有思緣和葉，一樹江頭惱殺君。最似孀閨少年婦，白妝素袖碧紗裙。江景又妍和，牽愁發浩歌。晴沙金屑色，春水麴塵波。紅簇交枝杏，青含卷葉荷。藉莎憐軟暖，憩樹愛婆娑。書信朝賢斷，知音野老多。相逢不閒語，爭奈日長何？酒助疏頑性，琴資緩慢情。有慵將送老，無智可勞生。忽忽忘機坐，倀倀任執行。家鄉安處是，那獨在神京？久貯滄浪意，初辭桎梏身。昏昏常帶酒，默默不應人。坐穩便箕踞，眠多愛欠伸。客來存禮數，始著白綸巾。西戶最榮君好去，左馮雖穩我慵來。秋風一箸鱸魚鱠，張翰搖頭喚不回。筋力未全衰，僕馬不至弱。又多山水趣，心賞非寂寞。捫蘿上煙嶺，蹋石穿雲壑。谷鳥晚仍啼，洞花秋不落。提籠復攜榼，遇勝時停泊。泉憩茶數甌，嵐行酒一酌。獨吟還獨嘯，此興殊未惡。假使在城時，終年有何樂。見君新贈呂君詩，憶得同年行樂時。爭入杏園齊馬首，潛過柳曲鬥蛾眉。八人云散俱遊宦，七度花開盡別離。聞道秋娘猶且在，至今時復問微之。秋水淅紅粒，朝煙烹白鱗。一食飽至夜，一臥安達晨。晨無朝謁勞，夜無直宿勤。不知兩掖客，何似扁舟人？尚想到郡日，且稱守土臣。猶須副憂寄，恤隱安疲民。期年庶報政，三年當退身。終使滄浪水，濯吾纓上塵。黃花叢畔綠尊前，猶有些些舊管絃。偶遇閏秋重九日，東籬獨酌一陶然。自從九月持齋戒，不醉重陽十五年。忽憶東都宅，春來事宛然。雪銷行徑裡，水上臥房前。厭綠栽黃竹，嫌紅種白蓮。醉教鶯送酒，閒遣鶴看船。幸是林園主，慚為食祿牽。宦情薄似紙，鄉思急於弦。豈合姑蘇守，歸休更待年。何處披襟風快哉，一亭臨澗四門開。金章紫綬辭腰去，白石清泉就眼來。自得所宜還獨樂，各行其志莫相咳。禽魚出得池籠後，縱有人呼可更回。聞健朝朝出，乘春處處尋。天供閒日月，人借好園林。漸以狂為態，都無悶到心。平生身得所，未省似而今。溫溫土爐火，耿耿紗籠燭。獨抱一張琴，夜入東齋宿。窗聲度殘漏，簾影浮初旭。頭養曉梳多，眼昏春睡足。負暄檐宇下，散步池塘曲。南雁去未回，東風來何速。雪依瓦溝白，草繞牆根綠。何言萬戶州，太守常幽獨？紫袍新祕監，白首舊書生。鬢雪人間壽，腰金世上榮。子孫無可念，產業不能營。酒引眼前興，詩留身後名。閒傾三數酌，醉詠十餘聲。便是羲皇代，先從心太平。君因風送入青雲，我被人驅向鴨群。雪頸霜毛紅網掌，請看何處不如君？津橋東北斗亭西，到此令人詩思迷。眉月晚生神女浦，臉波春傍窈娘堤。柳絲嫋嫋風繰出，草縷茸茸雨剪齊。報道前驅少呼喝，恐驚黃鳥不成啼。富貴人所愛，聖人去其泰。所以致仕年，著在禮經內。玄元亦有訓，知止則不殆。二疏獨能行，遺蹟東門外。清風久銷歇，迨此向千載。斯人古亦稀，何況今之代。遑遑名利客，白首千百輩。惟有高僕射，七十懸車蓋。我年雖未老，歲月亦云邁。預恐耄及時，貪榮不能退。中心私自儆，何以為我戒。故作僕射詩，書之於大帶。吳中好風景，八月如三月。水荇葉仍香，木蓮花未歇。海天微雨散，江郭纖埃滅。暑退衣服幹，潮生船舫活。兩衙漸多暇，亭午初無熱。騎吏語使君，正是遊時節。吳中好風景，風景無朝暮。曉色萬家煙，秋聲八月樹。舟移管絃動，橋擁旌旗駐。改號齊雲樓，重開武丘路。況當豐熟歲，好是歡遊處。州民勸使君，且莫拋官去。江南好，風景舊曾諳。1日出江花紅勝火，春來江水綠如藍，2能不憶江南。江南憶，其次憶吳宮。吳酒一杯春竹葉，吳娃雙舞醉芙蓉，早晚復相逢。江南憶，最憶是杭州：山寺月中尋桂子，郡亭枕上看潮頭，何日更重遊？孤山寺北賈亭西，水面初平雲腳低。幾處早鶯爭暖樹，誰家新燕啄春泥。亂花漸欲迷人眼，淺草才能沒馬蹄。最愛湖東行不足，綠楊陰裡白沙堤。一道殘陽鋪水中，半江瑟瑟半江紅。可憐九月初三夜，露似珍珠月似弓。白浪茫茫與海連，平沙浩浩四無邊。暮去朝來淘不住，遂令東海變桑田。海底飛塵終有日，山頭化石豈無時。誰道小郎拋小婦，船頭一去沒回期。借問江潮與海水，何似君情與妾心？相恨不如潮有信，相思始覺海非深。青草湖中萬里程，黃梅雨裡一人行。愁見灘頭夜泊處，風翻暗浪打船聲。隨波逐浪到天涯，遷客西還有幾家。卻到帝都重富貴，請君莫忘浪淘沙。一泊沙來一泊去，一重浪滅一重生。相攪相淘無歇日，會教東海一時平。九月西風興，月冷露華凝。思君秋夜長，一夜魂九升。二月東風來，草拆花心開。思君春日遲，一日腸九回。妾住洛橋北，君住洛橋南。十五即相識，今年二十三。有如女蘿草，生在鬆之側。蔓短枝苦高，縈迴上不得。人言人有願，願至天必成。願作遠方獸，步步比肩行。願作深山木，枝枝連理生。汴水流，泗水流，流到瓜洲古渡頭，吳山點點愁。思悠悠，恨悠悠，恨到歸時方始休，月明人倚樓。離離原上草，一歲一枯榮。野火燒不盡，春風吹又生。遠芳侵古道，晴翠接荒城。又送王孫去，萋萋滿別情。嫋嫋涼風動，悽悽寒露零。蘭衰花始白，荷破葉猶青。獨立棲沙鶴，雙飛照水螢。若為寥落境，仍值酒初醒。花非花，霧非霧，夜半來，天明去。來如春夢不多時，去似朝雲無覓處。人間四月芳菲盡，山寺桃花始盛開。長恨春歸無覓處，不知轉入此中來。綠蟻新醅酒，紅泥小火爐。晚來天欲雪，能飲一杯無！淚盡羅巾夢不成，夜深前殿按歌聲。紅顏未老恩先斷，斜倚薰籠坐到明。夕照紅於燒，晴空碧勝藍。獸形雲不一，弓勢月初三。雁思來天北，砧愁滿水南。蕭條秋氣味，未老已深諳。病眠夜少夢，閒立秋多思。寂寞餘雨晴，蕭條早寒至。鳥棲紅葉樹，月照青苔地。何況鏡中年，又過三十二。已訝衾枕冷，復見窗戶明。夜深知雪重，時聞折竹聲。見月連宵坐，聞風盡日眠。室香羅藥氣，籠暖焙茶煙。鶴啄新晴地，雞棲薄暮天。自看淘酒米，倚杖小池前。文殊菩薩，出化清涼，神通力以現他方。真座金毛師子，微放珠光。眾生仰持寶蓋，絕名香。我今發願，虔誠歸命，不求富貴，不戀榮華。願當來世，生淨土，法王家。願當來世，生淨土，法王家。海天東望夕茫茫，山勢川形闊復長。燈火萬家城四畔，星河一道水中央。風吹古木晴天雨，月照平沙夏夜霜。能就江樓消暑否？比君茅舍較清涼。菱葉縈波荷颭風，荷花深處小舟通。逢郎欲語低頭笑，碧玉搔頭落水中。《竹枝》苦怨怨何人？夜靜山空歇又聞。蠻兒巴女齊聲唱，愁殺江樓病使君。巴東船舫上巴西，波面風生雨腳齊。水蓼冷花紅簇簇，江蘺溼葉碧悽悽。江畔誰人唱《竹枝》？前聲斷咽後聲遲。怪來調苦緣詞苦，多是通州司馬詩。青門柳枝軟無力，東風吹作黃金色。街東酒薄醉易醒，滿眼春愁銷不得。霜草蒼蒼蟲切切，村南村北行人絕。獨出門前望野田，月明蕎麥花如雪。人生一百歲，通計三萬日。何況百歲人，人間百無一。賢愚共零落，貴賤同埋沒。東岱前後魂，北邙新舊骨。復聞藥誤者，為愛延年術。又有憂死者，為貪政事筆。藥誤不得老，憂死非因疾。誰人言最靈，知得不知失。何如會親友，飲此杯中物。能沃煩慮銷，能陶真性出。所以劉阮輩，終年醉兀兀。未濟卦中休卜命，參同契裡莫勞心。無如飲此銷愁物，一餉愁消直萬金。漫把參同契，難燒伏火砂。有時成白首，無處問黃芽。幻世如泡影，浮生抵眼花。唯將綠醅酒，且替紫河車。天平山上白雲泉，雲自無心水自閒。何必奔衝山下去，更添波浪向人間。意氣驕滿路，鞍馬光照塵。借問何為者，人稱是內臣。朱紱皆大夫，紫綬或將軍。誇赴軍中宴，走馬去如雲。樽罍溢九醞，水陸羅八珍。果擘洞庭橘，膾切天池鱗。食飽心自若，酒酣氣益振。是歲江南旱，衢州人食人！浩浩姑蘇民，鬱郁長洲城。來慚荷寵命，去愧無能名。青紫行將吏，班白列黎氓。一時臨水拜，十里隨舟行。餞筵猶未收，徵棹不可停。稍隔煙樹色，尚聞絲竹聲。悵望武丘路，沉吟滸水亭。還鄉信有興，去郡能無情。鬱金香汗裛歌巾，山石榴花染舞裙。好似文君還對酒，勝於神女不歸雲。夢中那及覺時見，宋玉荊王應羨君。摘來正帶凌晨露，寄去須憑下水船。映我緋衫渾不見，對公銀印最相鮮。香連翠葉真堪畫，紅透青籠實可憐。聞道萬州方欲種，愁君得吃是何年？水波文襖造新成，綾軟綿勻溫復輕。晨興好擁向陽坐，晚出宜披蹋雪行。鶴氅毳疏無實事，木棉花冷得虛名。宴安往往嘆侵夜，臥穩昏昏睡到明。百姓多寒無可救，一身獨暖亦何情。心中為念農桑苦，耳裡如聞飢凍聲。爭得大裘長萬丈，與君都蓋洛陽城？秋波紅蓼水，夕照青蕪岸。獨信馬蹄行，曲江池四畔。早涼晴後至，殘暑暝來散。方喜炎燠銷，復嗟時節換。我年三十六，冉冉昏復旦。人壽七十稀，七十新過半。且當對酒笑，勿起臨風嘆。諫垣幾見遷遺補，憲府頻聞轉殿監。獨有詠詩張太祝，十年不改舊官銜。獻歲晴和風景新，銅駝街郭暖無塵。府庭共賀三川雪，縣道分行百里春。朱紱洛陽官位屈，青袍長水俸錢貧。有何功德紆金紫，若比同年是幸人。東岸菊叢西岸柳，柳陰煙合菊花開。一條秋水琉璃色，闊狹才容小舫回。除卻悠悠白少傅，何人解入此中來？醉來忘渴復忘飢，冠帶形骸杳若遺。耳底齋鍾初過後，心頭卯酒未消時。臨風朗詠從人聽，看雪閒行任馬遲。應被眾疑公事慢，承前府尹不吟詩。池上平橋橋下亭，夜深睡覺上橋行。白頭老尹重來宿，十五年前舊月明。冠蓋閒居少，簞瓢陋巷深。稱家開戶牖，量力置園林。儉薄身都慣，營為力不任。飢烹一斤肉，暖臥兩重衾。樽有陶潛酒，囊無陸賈金。莫嫌貧活計，更富即勞心。老伴知君少，歡情向我偏。無論疏與數，相見輒欣然。各以詩成癖，俱因酒得仙。笑回青眼語，醉並白頭眠。豈是今投分，多疑宿結緣。人間更何事，攜手送衰年。面黑頭雪白，自嫌還自憐。毛龜蓍下老，蝙蝠鼠中仙。名籍同逋客，衣裝類古賢。裘輕披白毳，靴暖蹋烏氈。周易休開卦，陶琴不上弦。任從人棄擲，自與我周旋。鐵馬因疲退，鉛刀以鈍全。行開第八秩，可謂盡天年。時俗謂七十已上為開第八秩。出府歸吾廬，靜然安且逸。更無客干謁，時有僧問疾。家僮十餘人，櫪馬三四匹。慵發經旬臥，興來連日出。出遊愛何處，嵩碧伊瑟瑟。況有清和天，正當疏散日。身閒自為貴，何必居榮秩。心足即非貧，豈唯金滿室。吾觀權勢者，苦以身徇物。炙手外炎炎，履冰中慄慄。朝飢口忘味，夕惕心憂失。但有富貴名，而無富貴實。把酒仰問天，古今誰不死？所貴未死間，少憂多歡喜。窮通諒在天，憂喜即由己。是故達道人，去彼而取此。勿言未富貴，久忝居祿仕。借問宗族間，幾人拖金紫？勿憂漸衰老，且喜加年紀。試數班行中，幾人及暮齒？朝餐不過飽，五鼎徒為爾。夕寢止求安，一衾而已矣。此外皆長物，於我雲相似。有子不留金，何況兼無子？結托白鬚伴，因依青竹叢。題詩新壁上，過酒小窗中。深院晚無日，虛檐涼有風。金貂醉看好，回首紫垣東。耿耿旅燈下，愁多常少眠。思鄉貴早發，發在雞鳴前。九月草木落，平蕪連遠山。秋陰和曙色，萬木蒼蒼然。去秋偶東遊，今秋始西旋。馬瘦衣裳破，別家來二年。憶歸復愁歸，歸無一囊錢。心雖非蘭膏，安得不自然。從哭李來傷道氣，自亡元后減詩情。金丹同學都無益，水竹鄰居竟不成。月夜若為遊曲水，花時那忍到昇平。如年七十身猶在，但恐傷心無處行。遙聞旅宿夢兄弟，應為郵亭名棣華。名作棣華來早晚，自題詩後屬楊家。覓得花千樹，攜來酒一壺。懶歸兼擬宿，未醉豈勞扶。但惜春將晚，寧愁日漸晡。籃輿為臥舍，漆盝是行廚。斑竹盛茶櫃，紅泥罨飯爐。眼前無所闕，身外更何須。小面琵琶婢，蒼頭觱篥奴。從君飽富貴，曾作此遊無？久別偶相逢，俱疑是夢中。即今歡樂事，放盞又成空。一為止足限，二為衰疾牽。邴罷不因事，陶歸非待年。歸來蒿洛下，閉戶何蕭然。靜掃林下地，閒疏池畔泉。伊流狹似帶，洛石大如拳。誰教明月下，為我聲濺濺。竟夕舟中坐，有時橋上眠。何用施屏障，水竹繞床前。一日不見如三月，一月相思如七年。似隔山河千里地，仍當風雨九秋天。明朝齋滿相尋去，挈榼抱衾同醉眠。歲豐仍節儉，時泰更銷兵。聖念長如此，何憂不太平？湛露浮堯酒，薰風起舜舞。願同堯舜意，所樂在人和。動者樂流水，靜者樂止水。利物不如流，鑑形不如止。悽清早霜降，淅瀝微風起。中面紅葉開，四隅綠萍委。廣狹八九丈，灣環有涯涘。淺深三四尺，洞徹無表裡。淨分鶴翹足，澄見魚掉尾。迎眸洗眼塵，隔胸蕩心滓。定將禪不別，明與誠相似。清能律貪夫，淡可交君子。豈唯空狎玩，亦取相倫擬。欲識靜者心，心源只如此。泗水亭邊一分散，浙江樓上重遊陪。揮鞭二十年前別，命駕三千里外來。醉袖放狂相向舞，愁眉和笑一時開。留君夜住非無分，且盡青娥紅燭臺。我梳白髮添新恨，君掃青蛾減舊容。應被傍人怪惆悵，少年離別老相逢。何年植向仙壇上，早晚移栽到梵家。雖在人間人不識，與君名作紫陽花。故人敘舊寄新篇，惆悵江南到眼前。闇想樓臺萬餘裡，不聞歌吹一週年。橋頭誰更看新月，池畔猶應泊舊船。最憶後庭杯酒散，紅屏風掩綠窗眠。竹馬書薨歲，銅龍表葬時。永言窀穸事，全用少陽儀。壽夭由天命，哀榮出聖慈。恭聞褒贈詔，軫念在與夷。剪葉藩封早，承華冊命尊。笙歌辭洛苑，風雪蔽梁園。鹵簿凌霜宿，銘旌向月翻。宮寮不逮事，哭送出都門。避暑府西亭，晚歸有閒思。夏淺蟬未多，綠槐陰滿地。頻寬衫解領，馬穩人攏轡。面上有涼風，眼前無俗事。路經府門過，落日照官次。牽聯縲紲囚，奔走塵埃吏。低眉悄不語，誰復知茲意。憶得五年前，晚衙時氣味。陝州司馬去何如，養靜資貧兩有餘。公事閒忙同少尹，料錢多少敵尚書。只攜美酒為行伴，唯作新詩趁下車。自有鐵牛無詠者，料君投刃必應虛。竹院新晴夜，鬆窗未臥時。共琴為老伴，與月有秋期。玉軫臨風久，金波出霧遲。幽音待清景，唯是我心知。廚無煙火室無妻，籬落蕭條屋舍低。每日將何療飢渴？井華雲粉一刀圭。曲江岸北憑欄干，水面陰生日腳殘。塵路行多綠袍故，風亭立久白鬚寒。詩成暗著閒心記，山好遙偷病眼看。不被馬前提省印，何人通道是郎官？黃葉聚牆角，青苔圍柱根。被經霜後薄，鏡遇雨來昏。半卷寒檐幕，斜開暖閣門。迎冬兼送老，只仰酒盈尊。林亭一出宿風塵，忘卻平津是要津。鬆閣晴看山色近，石渠秋放水聲新。孫弘閣鬧無閒客，傅說舟忙不借人。何似掄才濟川外，別開池館待交親。暮去朝來無歇期，炎涼暗向雨中移。夜長只合愁人覺，秋冷先應瘦客知。兩幅彩箋揮逸翰，一聲寒玉振清辭。無憂無病身榮貴，何故沉吟亦感時？綠衣整頓雙棲起，紅觜分明對語時。始覺琵琶弦莽鹵，方知吉了舌參差。鄭牛識字吾常嘆，丁鶴能歌爾亦知。若稱白家鸚鵡鳥，籠中兼合解吟詩。盛時陪上第，暇日會群賢。桂折應同樹，鶯遷各異年。賓階紛組佩，妓席儼花鈿。促膝齊榮賤，差肩次後先。助歌林下水，銷酒雪中天。他日升沉者，無忘共此筵。一生休慼與窮通，處處相隨事事同。未死又鄰滄海郡，無兒俱作白頭翁。展眉只仰三杯後，代面唯憑五字中。為向兩州郵吏道，莫辭來去遞詩筒。七言五韻梁園修竹舊傳名，久廢年深竹不生。千畝荒涼尋未得，百竿青翠種新成。牆開乍見重添興，窗靜時聞別有情。菸葉蒙籠侵夜色，風枝蕭颯欲秋聲。更登樓望尤堪重，千萬人家無一莖。汴州人家並無竹。山吐晴嵐水放光，辛夷花白柳梢黃。但知莫作江西意，風景何曾異帝鄉？草煙低重水花明，從道風光似帝京。其奈山猿江上叫，故鄉無此斷腸聲。命服雖同黃紙上，官班不共紫垣前。青衫脫早差三日，白髮生遲校九年。曩者定交非勢利，老來同病是詩篇。終身擬作臥雲伴，逐月須收燒藥錢。五品足為婚嫁主，緋袍著了好歸田。潤氣凝柱礎，繁聲注瓦溝。暗留窗不曉，涼引簟先秋。葉溼蠶應病，泥稀燕亦愁。仍聞放朝夜，誤出到街頭。何處堪避暑，林間背日樓。何處好追涼，池上隨風舟。日高飢始食，食竟飽還遊。遊罷睡一覺，覺來茶一甌。眼明見青山，耳醒聞碧流。脫襪閒濯足，解巾快搔頭。如此來幾時，已過六七秋。從心至百骸，無一不自由。拙退是其分，榮耀非所求。雖被世間笑，終無身外憂。此語君莫怪，靜思吾亦愁。如何三伏月，楊尹謫虔州。紫微今日煙霄地，赤嶺前年泥土身。得水魚還動鱗鬣，乘軒鶴亦長精神。且慚身忝官階貴，未敢家嫌活計貧。柱國勳成私自問，有何功德及生人？春來無伴閒遊少，行樂三分減二分。何況今朝杏園裡，閒人逢盡不逢君。頭上漸無發，耳間新有毫。形容逐日老，官秩隨年高。優饒又加俸，閒穩仍分曹。飲食免藜藿，居處非蓬蒿。何言家尚貧，銀榼提綠醪。勿謂身未貴，金章照紫袍。誠合知止足，豈宜更貪饕？默默心自問，於國有何勞？不覺百年半，何曾一日閒？朝隨燭影出，暮趁鼓聲還。甕裡非無酒，牆頭亦有山。歸來長困臥，早晚得開顏。門嚴九重靜，窗幽一室閒。好是修心處，何必在深山。聞道移居村塢間，竹林多處獨開關。故來不是求他事，暫借南亭一望山。欲悟色空為佛事，故栽芳樹在僧家。細看便是華嚴偈，方便風開智慧花。自問有何惆悵事，寺門臨入卻遲迴。李家哭泣元家病，柿葉紅時獨自來。葛衣疏且單，紗帽輕復寬。一衣與一帽，可以過炎天。止於便吾體，何必被羅紈。宿雨林筍嫩，晨露園葵鮮。烹葵炮嫩筍，可以備朝餐。止於適吾口，何必飫腥羶。飯訖盥漱已，捫腹方果然。婆娑庭前步，安穩窗下眠。外養物不費，內歸心不煩。不費用難盡，不煩神易安。庶幾無夭閼，得以終天年。天宮日暖閣門開，獨上迎春飲一杯。無限遊人遙怪我，緣何最老最先來？日下西牆西，風來北窗北。中有逐涼人，單床獨棲息。飄蕭過雲雨，搖曳歸飛翼。新葉多好陰，初筠有佳色。幽深小池館，優穩閒官職。不愛勿復論，愛亦不易得。匹馬來郊外，扁舟在水濱。可憐衝雨客，來訪阻風人。小榼沽清醑，行廚煮白鱗。停杯看柳色，各憶故園春。自憐幽會心期阻，復愧嘉招書信頻。王事牽身去不得，滿山鬆雪屬他人。檐前新葉覆殘花，席上餘杯對早茶。好是老身銷日處，誰能騎馬傍人家？文略也從牽吏役，質夫何故戀囂塵？始知解愛山中宿，千萬人中無一人。莫羨蓬萊鸞鶴侶，道成羽翼自生身。君看名在丹臺者，盡是人間修道人。小園新種紅櫻樹，閒繞花行便當遊。何必更隨鞍馬隊，衝泥蹋雨曲江頭。白社羈遊伴，青門遠別離。浮名相引住，歸路不同歸。閒官臥疾絕經過，居處蕭條近洛河。水北水南秋月夜，管絃聲少杵聲多。天台嶺上凌霜樹，司馬廳前委地叢。一種不生明月裡，山中猶校勝塵中。老何歿後吟聲絕，雖有郎官不愛詩。無復篇章傳道路，空留風月在曹司。長嗟博士官猶屈，亦恐騷人道漸衰。今日聞君除水部，喜於身得省郎時。多病多愁心自知，行年未老發先衰。隨梳落去何須惜，不落終須變作絲。成名共記甲科上，署吏同登芸閣間。唯是塵心殊道性，秋蓬常轉水長閒。家寄關西住，身為河北遊。蕭條歲除夜，旅泊在洺州。百花落如雪，兩鬢垂作絲。春去有來日，我老無少時。人生待富貴，為樂常苦遲。不如貧賤日，隨分開愁眉。賣我所乘馬，典我舊朝衣。盡將沽酒飲，酩酊步行歸。名姓日隱晦，形骸日變衰。醉臥黃公肆，人知我是誰？忽憶郡南山頂上，昔時同醉是今辰。笙歌委曲聲延耳，金翠動搖光照身。風景不隨宮相去，歡娛應逐使君新。江山賓客皆如舊，唯是當筵換主人。紫袍朝士白髯翁，與俗乖疏與道通。官秩三回分洛下，交遊一半在僧中。臭帑世界終須出，香火因緣久願同。齋後將何充供養，西軒泉石北窗風。西齋寂已暮，叩門聲嘀嘀。知是君宿來，自拂塵埃席。村家何所有？茶果迎來客。貧靜似僧居，竹林依四壁。廚燈斜影出，檐雨餘聲滴。不是愛閒人，肯來同此夕？暗將心地出人間，五六年來人怪閒。自嫌戀著未全盡，猶愛雲泉多在山。倚石攀蘿歇病身，青筇竹杖白紗巾。他時畫出廬山障，便是香爐峰上人。故園望斷欲何如，楚水吳山萬里餘。今日因君訪兄弟，數行鄉淚一封書。五年三月今朝盡，客散筵空獨掩扉。病共樂天相伴住，春隨樊子一時歸。閒聽鶯語移時立，思逐楊花觸處飛。金帶縋腰衫委地，年年衰瘦不勝衣。久為勞生事，不學攝生道。年少已多病，此身豈堪老？傷心一尉便終身，叔母年高新婦貧。一片綠衫消不得，腰金拖紫是何人？把酒思閒事，春愁誰最深？乞錢羈客面，落第舉人心。月下低眉立，燈前抱膝吟。憑君勸一醉，勝與萬黃金。把酒思閒事，春嬌何處多？試鞍新白馬，弄鏡小青娥。掌上初教舞，花前欲按歌。憑君勸一醉，勸了問如何？金錢買得牡丹栽，何處辭叢別主來？紅芳堪惜還堪恨，百處移將百處開。江州去日聽箏夜，白髮新生不願聞。如今格是頭成雪，彈到天明亦任君。憶昔封書與君夜，金鑾殿後欲明天。今夜封書在何處？廬山庵裡曉燈前。籠鳥檻猿俱未死，人間相見是何年？密座移紅毯，酡顏照綠杯。雙娥留且住，五馬任先回。醉耳歌催醒，愁眉笑引開。平生少年興，臨老暫重來。玉軫朱弦瑟瑟徽，吳娃徵調奏湘妃。分明曲裡愁雲雨，似道蕭蕭郎不歸。記得舊詩章，花多數洛陽。舊詩云：洛陽城東面，今來花似雪。又云：更待城東桃李發。又云：花滿洛陽城。及逢枝似雪，已是鬢成霜。向後光陰促，從前事意忙。無因重年少，何計駐時芳？欲送愁離面，須傾酒入腸。白頭無藉在，醉倒亦何妨。煙滿秋堂月滿庭，香花漠漠磬泠泠。誰能來此尋真諦，白老新開一藏經。聲似胡兒彈舌語，愁如塞月恨邊雲。閒人暫聽猶眉斂，可使和蕃公主聞？我本江湖上，悠悠任運身。朝隨賣藥客，暮伴釣魚人。跡為燒丹隱，家緣嗜酒貧。經過剡溪雪，尋覓武陵春。豈有疏狂性，堪為侍從臣。仰頭驚鳳闕，下口觸龍鱗。劍佩辭天上，風波向海濱。非賢虛偶聖，無屈敢求伸。昔去曾同日，今來即後塵。中年俱白髮，左宦各朱輪。長短才雖異，榮枯事略均。殷勤李員外，不合不相親。柳老香絲宛，荷新鈿扇圓。殘春深樹裡，斜日小樓前。醉遣收杯杓，閒聽理管絃。池邊更無事，看補採蓮船。五十江城守，停杯一自思。頭仍未盡白，官亦不全卑。榮寵尋過分，歡娛已校遲。肺傷雖怕酒，心健尚誇詩。夜舞吳娘袖，春歌蠻子詞。猶堪三五歲，相伴醉花時。火宅煎熬地，霜鬆摧折身。因知群動內，易死不過人。煙蘿初合澗新開，閒上西亭日幾回？老病歸山應未得，且移泉石就身來。偶因冷節會嘉賓，況是平生心所親。迎接須矜疏傅老，只供莫笑阮家貧。杯盤狼藉宜侵夜，風景闌珊欲過春。相對喜歡還悵望，同年只有此三人。手札八行詩一篇，無由相見但依然。君匡聖主方行道，我事空王正坐禪。支許徒思遊白月，夔龍未放下青天。應須且為蒼生住，猶去懸車十四年。夜寒生酒思，曉雪引詩情。熱飲一兩盞，冷吟三五聲。鋪花憐地凍，銷玉畏天晴。好拂烏巾出，宜披鶴氅行。梁園應有興，何不召鄒生？夜淚暗銷明月幌，春腸遙斷牡丹庭。人間此病治無藥，唯有楞伽四卷經。泉落青山出白雲，縈村繞郭幾家分。自從引作池中水，深淺方圓一任君。山屐田衣六七賢，搴芳蹋翠弄潺湲。九龍潭月落杯酒，三品松風飄管絃。強健且宜遊勝地，清涼不覺過炎天。始知駕鶴乘雲外，別有逍遙地上仙。坐安臥穩輿平肩，倚杖披衫繞四邊。空腹三杯卯後酒，曲肱一覺醉中眠。更無忙苦吟閒樂，恐是人間自在天。莫道岐州三日程，其如風雪一身行。與君況是經年別，暫到城來又出城。年顏氣力漸衰殘，王屋中峰欲上難。頂上將探小有洞，喉中須咽大還丹。小有洞在天壇頂上。時杜方煉伏火砂次。河車九轉宜精煉，火候三年在好看。他日藥成分一粒，與君先去掃天壇。本結菩提香火社，為嫌煩惱電泡身。不須惆悵從師去，先請西方作主人。狂夫與我兩相忘，故態些些亦不妨。縱酒放歌聊自樂，接輿爭解教人狂。雪中重寄雪山偈，問答殷勤四句中。本立空名緣破妄，若能無妄亦無空。今冬臘候不嚴凝，暖霧溫風氣上騰。山腳崦中才有雪，江流慢處亦無冰。欲將何藥防春瘴？只有元家金石稜。榮華恩愛棄成唾，戒定真如和作香。今古雖殊同一法，瞿曇拋卻轉輪王。正月晴和風氣新，紛紛已有醉遊人。帝城花笑長齋客，三十年來負早春。昔日愁頭白，誰知未白衰。眼看應落盡，無可變成絲。一春惆悵殘三日，醉問周郎憶得無。柳絮送人鶯勸酒，去年今日別東都。箕潁千年後，唯君得古風。位留丹陛上，身入白雲中。躁靜心相背，高低跡不同。籠雞與樑燕，不信有冥鴻。愛菊高人吟逸韻，悲秋病客感衰懷。黃花助興方攜酒，紅葉添愁正滿階。居士葷腥今已斷，仙郎杯杓為誰排？愧君相憶東籬下，擬廢重陽一日齋。林下春將盡，池邊日半斜。櫻桃落砌顆，夜合隔簾花。嘗酒留閒客，行茶使小娃。殘杯勸不飲，留醉向誰家？前日歸時花正紅，今夜宿時枝半空。坐惜殘芳君不見，風吹狼藉月明中。悄悄禁門閉，夜深無月明。西窗獨暗坐，滿耳新蛩聲。切切暗窗下，喓喓深草裡。秋天思婦心，雨夜愁人耳。十二篇皆因新境追憶舊事，不能一一曲敘，但隨而和之，唯予與元知之耳拙詩在壁無人愛，鳥汙苔侵文字殘。唯有多情元侍御，繡衣不惜拂塵看。野店東頭花落處，一條流水號羅敷。芳魂豔骨知何處，春草茫茫墓亦無。潭邊霽後多清景，橋下涼來足好風。秋鶴一雙船一隻，夜深相伴月明中。蜀茶寄到但驚新，渭水煎來始覺珍。滿甌似乳堪持玩，況是春深酒渴人。一從簪笏事金貂，每借溫顏放折腰。長覺身輕離泥滓，忽驚手重捧瓊瑤。馬因回顧雖增價，桐遇知音已半焦。他日秉鈞如見念，壯心直氣未全銷。碧玉班班沙歷歷，清流決決響泠泠。自從造得灘聲後，玉管朱弦可要聽？塵纓忽解誠堪喜，世網重來未可知。莫忘全吳館中夢，嶺南泥雨步行時。與君俱老也，自問老何如。眼澀夜先臥，頭慵朝未梳。有時扶杖出，盡日閉門居。懶照新磨鏡，休看小字書。情於故人重，跡共少年疏。唯是閒談興，相逢尚有餘。欲送殘春招酒伴，客中誰最有風情。兩瓶箬下新開得，一曲霓裳初教成。排比管絃行翠袖，指麾船舫點紅旌。慢牽好向湖心去，恰似菱花鏡上行。書意詩情不偶然，苦雲夢想在林泉。願為愚谷煙霞侶，思結空門香火緣。每愧尚書情眷眷，自憐居士病綿綿。不知待得心期否，老校於君六七年。與君白黑大分明，縱不相親莫見輕。我每夜啼君怨別，玉徽琴裡忝同聲。淮水東南第一州，山圍雉堞月當樓。黃金印綬懸腰底，白雪歌詩落筆頭。笑看兒童騎竹馬，醉攜賓客上仙舟。當家美事堆身上，何啻林宗與細侯？紅箋白紙兩三束，半是君詩半是書。經年不展緣身病，今日開看生蠹魚。紫綬白髭鬚，同年二老夫。論心共牢落，見面且歡娛。酒好攜來否？詩多記得無？應須為春草，五馬少踟躕。一聲警露君能薄，五德司晨我用多。不會悠悠時俗士，重君輕我意如何？爾爭伉儷泥中鬥，吾整羽儀鬆上棲。不可遣他天下眼，卻輕野鶴重家雞。守歲尊無酒，思鄉淚滿巾。始知為客苦，不及在家貧。畏老偏驚節，防愁預惡春。故園今夜裡，應念未歸人。賜酒盈杯誰共持，宮花滿把獨相思。相思只傍花邊立，盡日吟君詠菊詩。吾愛棲雲上華表，汝多攫肉下田中。吾音中羽汝聲角，琴曲雖同調不同。別鶴怨在羽調，烏夜啼在角調。雪擁衡門水滿池，溫爐卯後暖寒時。綠醅新酎嘗初醉，黃紙除書到不知。厚俸自來誠添濫，老身欲起尚遲疑。應須了卻丘中計，女嫁男婚三逕資。柳無氣力枝先動，池有波紋冰盡開。今日不知誰計會，春風春水一時來。無論海角與天涯，大抵心安即是家。路遠誰能念鄉曲，年深兼欲忘京華。忠州且作三年計，種杏栽桃擬待花。業重關西繼大名，恩深闕下遂高情。祥鱣降伴趨庭鯉，賀燕飛和出谷鶯。范蠡舟中無子弟，疏家席上欠門生。可憐玉樹連桃李，從古無如此會榮。籃輿騰騰一老夫，褐裘烏帽白髭鬚。早衰饒病多蔬食，筋力消磨合有無。不準擬身年六十，上山仍未要人扶。憶昔謫居炎瘴地，巴猿引哭虎隨行。多於賈誼長沙苦，小校潘安白髮生。不準擬身年六十，遊春猶自有心情。主後集寄將何處去，故山迢遞在匡廬。舊僧獨有云皋在，三二年來不得書。別後道情添幾許，老來筋力又何如。來生緣會應非遠，彼此年過七十餘。閣前下馬思裴回，第二房門手自開，昔為白面書郎去，今作蒼須贊善來。吏人不識多新補，松竹相親是舊栽。應有題牆名姓在，試將衫袖拂塵埃。雙鶴分離一何苦，連陰雨夜不堪聞。莫教遷客孀妻聽，嗟嘆悲啼殺君。抖擻塵纓捋白鬚，半酣扶起問司徒。不知詔下懸車後，醉舞狂歌有例無？顏子昔短命，仲尼惜其賢。楊生亦好學，不幸復徒然。誰識天地意，獨與龜鶴年。落日駐行騎，沉吟懷古情。鄭風變已盡，溱洧至今清。不見士與女，亦無芍藥名。老住香山初到夜，秋逢白月正圓時。從今便是家山月，試問清光知不知？劉家牆上花還發，李十門前草又春。處處傷心心始悟，多情不及少情人。年年老去歡情少，處處春來感事深。時到仇家非愛酒，醉時心勝醒時心。今朝何事一沾襟，檢得君詩醉後吟。老淚交流風病眼，春箋搖動酒杯心。銀鉤塵覆年年暗，玉樹泥埋日日深。聞道墓鬆高一丈，更無訊息到如今。風翻朱裡幕，雨冷通中枕。耿耿背斜燈，秋床一人寢。驕陽連毒暑，動植皆枯槁。旱日干密雲，炎煙焦茂草。少壯猶困苦，況予病且老。既無白栴檀，何以除熱惱？華嚴經雲：以栴檀塗身能除一切熱惱而得清涼也。汗巾束頭鬢，羶食薰襟抱。始覺韋山人，休糧散發好。君歌仙氏真，我歌慈氏真。慈氏發真念，念此閻浮人。左命大迦葉，右召桓提因。千萬化菩薩，百億諸鬼神。上自非相頂，下及風水輪。胎卵溼化類，蠢蠢難具陳。弘願在救拔，大悲忘辛勤。無論善不善，豈間冤與親。抉開生盲眼，擺去煩惱塵。燭以智慧日，灑之甘露津。千界一時度，萬法無與鄰。借問晨霞子，何如朝玉宸？堆土漸高山意出，終南移入戶庭間。玉峰藍水應惆悵，恐見新山望舊山。元舊居在藍田山。亭脊太高君莫拆，東家留取當西山。好看落日斜銜處，一片春嵐映半環。潘驛橋南醉中別，下邽村北醒時歸。春風怪我君知否，榆葉楊花撲面飛。蒲池村裡匆匆別，灃水橋邊兀兀回。行到城門殘酒醒，萬重離恨一時來。野狐泉上柳花飛，逐水東流便不歸。花水悠悠兩無意，因風吹落偶相依。蕭散弓驚雁，分飛劍化龍。悠悠天地內，不死會相逢。餘杭縣裡盧明府，虛白亭中白舍人。今日相逢頭似雪，一杯相勸送殘春。憶昔初年三十二，當時秋思已難堪。若為重入華陽院，病鬢愁心四十三。使君五馬且踟躕，馬上能聽絕句無。每過桑間試留意，何妨後代有羅敷。我為憲部入南宮，君作尚書鎮浙東。老去一時成白首，別來七度換春風。簪纓假合虛名在，筋力銷磨實事空。遠地官高親故少，些些談笑與誰同？優穩四皓官，清崇三品列。伊予再塵忝，內愧非才哲。俸錢七八萬，給受無虛月。分命在東司，又不勞朝謁。既資閒養疾，亦賴慵藏拙。賓友得從容，琴觴恣怡悅。乘籃城外去，繫馬花前歇。六遊金谷春，五看龍門雪。吾若默無語，安知吾快活？吾欲更盡言，復恐人豪奪。應為時所笑，苦惜分司闕。但問適意無，豈論官冷熱。老更驚年改，閒先覺日長。晴薰榆莢黑，春染柳梢黃。雲破山呈色，冰融水放光。低平穩船舫，輕暖好衣裳。白角三升榼，紅茵六尺床。偶遊難得伴，獨醉不成狂。我有中心樂，君無外事忙。經過莫慵懶，相去兩三坊。早年同遇陶鈞主，利鈍精粗共在熔。憲宗朝與韋同入翰林。金劍淬來長透匣，鉛刀磨盡不成鋒。差肩北省慚非據，接武南宮幸再容。跛鱉雖遲騏驥疾，何妨中路亦相逢。照樑初日光相似，出水新蓮豔不如。卻寄兩條君領取，明年雙引入中書。宰相入朝舉雙燭，餘官各一。宦情鬥擻隨塵去，鄉思銷磨逐日無。唯擬騰騰作閒事，遮渠不道使君愚。別來老大苦修道，煉得離心成死灰。平生憶念消磨盡，昨夜因何入夢來？風動翠條腰嫋娜，露垂紅萼淚闌干。移他到此須為主，不別花人莫使看。八年三月晦，山梨花滿枝。龍門水西寺，夜與遠公期。晏坐自相對，密語誰得知？前後際斷處，一念不生時。商州館裡停三日，待得妻孥相逐行。若比李三猶自勝，兒啼婦哭不聞聲。往來同路不同時，前後相思兩不知。行過關門三四里，榴花不見見君詩。獡頭儞{左為訁}趠人難識，瀎泧{右為戊}矪{右為卑}矲{右為面}惱家心。寫向篋中甚敬重，要來一字一碈{右上為尤}金。泉來從絕壑，亭敞在中流。竹密無空岸，鬆長可絆舟。蟪蛄潭上夜，河漢島前秋。異夕期新漲，攜琴卻此遊。一會靈山猶未散，重翻貝葉有來由。是名精進才開眼，岩石無端亦點頭。往恨今愁應不殊，題詩樑下又踟躕。羨君猶夢見兄弟，我到天明睡亦無。行尋春水坐看山，早出中書晚未還。為報野僧巖客道，偷閒氣味勝長閒。三聲猿後垂鄉淚，一葉舟中載病身。莫憑水窗南北望，月明月暗總愁人。如來說偈贊，菩薩著論議。是故宗律師，以詩為佛事。一音無差別，四句有詮次。欲使第一流，皆知不二義。精潔沾戒體，閒淡藏禪味。從容恣語言，縹緲離文字。旁延邦國彥，上達王公貴。先以詩句牽，後令入佛智。人多愛師句，我獨知師意。不似休上人，空多碧雲思。吟詠霜毛句，閒嘗雪水茶。城中展眉處，只是有元家。吟君昨日早朝詩，金御爐前喚仗時。煙吐白龍頭宛轉，扇開青雉尾參差。暫留春殿多稱屈，合入綸闈即可知。從此摩霄去非晚，鬢邊未有一莖絲。外強火未退，中銳金方戰。一夕風雨來，炎涼隨數變。徐徐炎景度，稍稍涼飆扇。枕簟忽悽清，巾裳亦輕健。老夫納秋候，心體殊安便。睡足一屈伸，搔首摩挲面。褰簾對池竹，幽寂如僧院。俯觀游魚群，仰數浮雲片。閒忙各有趣，彼此寧相見？昨日聞慕巢，召對延英殿。青衣報平旦，呼我起盥櫛。今早天氣寒，郎君應不出。又無賓客至，何以銷閒日。已向微陽前，暖酒開詩帙。朝憐一床日，暮愛一爐火。床暖日高眠，爐溫夜深坐。雀羅門懶出，鶴髮頭慵裹。除卻劉與吳，何人來問我？御風煙眇多無伴，入鳥差池不亂群。莫怪紅巾遮面笑，春風吹綻牡丹花。真娘墓，虎丘道。不識真娘鏡中面，唯見真娘墓頭草。霜摧桃李風折蓮，真娘死時猶少年。脂膚荑手不牢固，世間尤物難留連。難留連，易銷歇，塞北花，江南雪。壯日苦曾驚歲月，長年都不惜光陰。為學空門平等法，先齊老少死生心。半舊青衫半白頭，雪風吹面上江樓。禪功自見無人覺，合是愁時亦不愁。尚書清白臨南海，雖飲貪泉心不回。唯向詩中得珠玉，時時寄到帝鄉來。花臉雲鬟坐玉樓，十三絃裡一時愁。憑君向道休彈去，白盡江州司馬頭。西窗明且暖，晚坐卷書帷。琴匣拂開後，酒瓶添滿時。角尊白螺醆，玉軫黃金徽。未及彈與酌，相對已依依。泠泠秋泉韻，貯在龍鳳池。油油春雲心，一杯可致之。自古有琴酒，得此味者稀。只因康與籍，及我三心知。欲將珠匣青銅鏡，換取金尊白玉卮。鏡里老來無避處，樽前愁至有消時。茶能散悶為功淺，萱縱忘憂得力遲。不似杜康神用速，十分一盞便開眉。晚登西寶剎，晴望東精舍。反照轉樓臺，輝輝似圖畫。冰浮水明滅，雪壓鬆偃亞。石閣僧上來，雲汀雁飛下。西京鬧於市，東洛閒如社。曾憶舊遊無，香山明月夜。晚來天氣好，散步中門前。門前何所有，偶睹犬與鳶。鳶飽凌風飛，犬暖向日眠。腹舒穩貼地，翅凝高摩天。上無羅弋憂，下無羈鎖牽。見彼物遂性，我亦心適然。心適復何為，一詠逍遙篇。此仍著於適，尚未能忘言。揀得琅玕截作筒，緘題章句寫心胸。隨風每喜飛如鳥，渡水常憂化作龍。粉節堅如太守信，霜筠冷稱大夫容。煩君贊詠心知愧，魚目驪珠同一封。衣裘不單薄，車馬不羸弱。藹藹三月天，閒行亦不惡。壽安流水館，硤石青山郭。官道柳陰陰，行宮花漠漠。常聞俗間語，有錢在處樂。我雖非富人，亦不苦寂寞。家僮解弦管，騎從攜杯杓。時向春風前，歇鞍開一酌。城頭傳鼓角，燈下整衣冠。夜鏡藏須白，秋泉漱齒寒。欲將閒送老，須著病辭官。更待年終後，支援歸計看。宅小人煩悶，泥深馬鈍頑。街東閒處住，日午熱時還。院窄難栽竹，牆高不見山。唯應方寸內，此地覓寬閒。有起皆因滅，無睽不暫同。從歡終作戚，轉苦又成空。次第花生眼，須臾燭過風。更無尋覓處，鳥跡印空中。破柏作書櫃，櫃牢柏復堅。收貯誰家集，題雲白樂天。我生業文字，自幼及老年。前後七十卷，小大三千篇。誠知終散失，未忍遽棄捐。自開自鎖閉，置在書帷前。身是鄧伯道，世無王仲宣。只應分付女，留與外孫傳。郡守輕詩客，鄉人薄釣翁。解憐徐處士，唯有李郎中。漠漠紛紛不奈何，狂風急雨兩相和。晚來悵望君知否？枝上稀疏地上多。江南故吏別來久，今日池邊識我無？不獨使君頭似雪，華亭鶴死白蓮枯。蓮鶴皆蘇州同來。豈獨愛民兼愛客，不唯能飲又能文。白蘋洲上春傳語，柳使君輸楊使君。沙鶴上階立，潭月當戶開。此中留我宿，兩夜不能回。幸與靜境遇，喜無歸侶催。從今獨遊後，不擬共人來。君顏貴茂不清羸，君句雄華不苦悲。何事遣君還似我，髭鬚早白亦無兒。忽憶前年科第後，此時雞鶴暫同群。秋風惆悵須吹散，雞在中庭鶴在雲。人道秋中明月好，欲邀同賞意如何？華陽洞裡秋壇上，今夜清光此處多。秋來轉覺此身衰，晨起臨階盥漱時。漆匣鏡明頭盡白，銅瓶水冷齒先知。光陰縱惜留難住，官職雖榮得已遲。老去相逢無別計，強開笑口展愁眉。不見劉君來近遠，門前兩度滿枝花。朝來惆悵宣平過，柳巷當頭第一家。柳梢黃嫩草芽新，又入開成第四春。近日放慵多不出，少年嫌老可相親。分司吉傅頻過舍，致仕崔卿擬卜鄰。時輩推遷年事到，往還多是白頭人。香勝燒蘭紅勝霞，城中最數令公家。人人散後君須看，歸到江南無此花。高竹籠前無伴侶，亂雞群裡有風標。低頭乍恐丹砂落，晒翅常疑白雪銷。轉覺鸕鶿毛色下，苦嫌鸚鵡語聲嬌。臨風一唳思何事，悵望青田雲水遙。池中此鶴鶴中稀，恐是遼東老令威。帶雪松枝翹膝脛，放花菱片綴毛衣。低徊且向籠間宿，奮迅終須天外飛。若問故巢知處在，主人相戀未能歸。宦情本淡薄，年貌又老醜。紫綬與金章，於予亦何有。有時猶隱几，答然無所偶。臥枕一卷書，起嘗一杯酒。書將引昏睡，酒用扶衰朽。客到忽已酣，脫巾坐搔首。疏頑倚老病，容恕慚交友。忽思莊生言，亦擬鞭其後。我有白頭戒，聞於韓侍郎。老多憂活計，病更戀班行。矍鑠誇身健，周遮說話長。不知吾免否？兩鬢已成霜。南詔紅藤杖，西江白首人。時時攜步月，處處把尋春。勁健孤莖直，疏圓六節勻。火山生處遠，瀘水洗來新。粗細才盈手，高低僅過身。天邊望鄉客，何日拄歸秦？茂苑綺羅佳麗地，女湖桃李豔陽時。心奴已死胡容老，後輩風流是阿誰？百歲幾回同酩酊，一年今日最芳菲。願將花贈天台女，留取劉郎到夜歸。楊氏弟兄俱醉臥，披衣獨起下高齋。夜深不語中庭立，月照藤花影上階。自知群從為儒少，豈料詞場中第頻。桂折一枝先許我，楊穿三葉盡驚人。始予進士及第，行簡次之，敏中又次之。轉於文墨須留意，貴向煙霄早致身。莫學爾兄年十五，蹉跎始得掌絲綸。今年到時夏雲白，去年來時秋樹紅。兩度見山心有愧，皆因王事到山中。晴陽晚照溼煙銷，五鳳樓高天泬寥。野綠全經朝雨洗，林紅半被暮雲燒。龍門翠黛眉相對，伊水黃金線一條。自入秋來風景好，就中最好是今朝。芳意將闌風又吹，白雲離葉雪辭枝。集賢讎校無閒日，落盡瑤花君不知。畫樑朽折紅窗破，獨立池邊盡日看。守得蘇州船舫爛，此身爭合不衰殘？晚景函關路，涼風社日天。青巖新有燕，紅樹欲無蟬。愁立驛樓上，厭行官堠前。蕭條秋興苦，漸近二毛年。東宮白庶子，南寺遠禪師。何處遙相見，心無一事時。閒撥船行尋舊池，幽情往事復誰知？太湖石上鐫三字，十五年前陳結之。臘後冰生覆湓水，夜來雲暗失廬山。風飄細雪落如米，索索蕭蕭蘆葦間。此地二年留我住，今朝一酌送君還。相看漸老無過醉，聚散窮通總是閒。地壓坤方重，官兼憲府雄。桂林無瘴氣，柏署有清風。山水衙門外，旌旗艛艓中。大夫應絕席，詩酒與誰同？老去唯耽酒，春來不著家。去年來校晚，不見洛陽花。青莎臺上起書樓，綠藻潭中系釣舟。日晚愛行深竹裡，月明多上小橋頭。暫嘗新酒還成醉，亦出中門便當遊。一部清商聊送老，白鬚蕭颯管絃秋。西村常氏子，臥疾不須臾。前旬猶訪我，今日忽雲殂。時我病多暇，與之同野居。園林青藹藹，相去數裡餘。村鄰無好客，所遇唯農夫。之子何如者，往還猶勝無。於今亦已矣，可為一長吁！三日歡遊辭曲水，二年愁臥在長沙。每登高處長相憶，何況茲樓屬庾家。樑苑城西二十里，一渠春水柳千條。若為此路今重過，十五年前舊板橋。曾共玉顏橋上別，不知訊息到今朝。青青一樹傷心色，曾入幾人離恨中。為近都門多送別，長條折盡減春風。無嗟別青瑣，且喜擁朱輪。五十得三品，百千無一人。須勤念黎庶，莫苦憶交親。此外無過醉，毗陵何限春。歸來未及問生涯，先問江南物在耶。引手摩挲青石筍，回頭點檢白蓮花。蘇州舫故龍頭暗，王尹橋傾雁齒斜。別有夜深惆悵事，月明雙鶴在裴家。春風搖盪自東來，折盡櫻桃綻盡梅。惟餘思婦愁眉結，無限春風吹不開。南窗背燈坐，風霰暗紛紛。寂寞深村夜，殘雁雪中聞。文昌列宿徵還日，洛浦行雲放散時。鵷鷺上天花逐水，無因再會白家池。江海漂漂共旅遊，一樽相勸散窮愁。夜深醒後愁還在，雨滴梧桐山館秋。青娥小謝娘，白髮老崔郎。謾愛胸前雪，其如頭上霜。別後曹家碑背上，思量好字斷君腸。開緘思浩然，獨詠晚風前。人貌非前日，蟬聲似去年。槐花新雨後，柳影欲秋天。聽罷無他計，相思又一篇。平陽舊宅少人遊，應是遊人到即愁。布穀鳥啼桃李院，絡絲蟲怨鳳凰樓。臺傾滑石猶殘砌，簾斷真珠不滿鉤。聞道至今蕭史在，髭鬚雪白嚮明州。道行無喜退無憂，舒捲如雲得自由。良冶動時為哲匠，巨川濟了作虛舟。竹亭陰合偏宜夏，水檻風涼不待秋。遙愛翩翩雙紫鳳，入同官署出同遊。親故尋回駕，妻孥未出關。鳳皇池上月，送我過商山。半死梧桐老病身，重泉一念一傷神。手攜稚子夜歸院，月冷空房不見人。人生何事心無定？宿昔如今意不同。宿昔愁身不得老，如今恨作白頭翁。每因樓上西南望，始覺人間道路長。礙日暮山青簇簇，漫天秋水白茫茫。風波不見三年面，書信難傳萬里腸。早晚東歸來下峽，穩乘船舫過瞿唐。愛琴愛酒愛詩客，多賤多窮多苦辛。中散步兵終不貴，孟郊張籍過於貧。一之已嘆關於命，三者何堪並在身。只合飄零隨草木，誰教凌厲出風塵。榮名厚祿二千石，樂飲閒遊三十春。何得無厭時咄咄，猶言薄命不如人。十一月中長至夜，三千里外遠行人。若為獨宿楊梅館？冷枕單床一病身。琵琶師在九重城，忽得書來喜且驚。一紙展看非舊譜，四弦翻出是新聲。蕤賓掩抑嬌多怨，散水玲瓏峭更清。珠顆淚沾金捍撥，紅妝弟子不勝情。杭城隔歲轉蘇臺，還擁前時五馬回。厭見簿書先眼合，喜逢杯酒暫眉開。未酬恩寵年空去，欲立功名命不來。一別承明三領郡，甘從人道是粗才。朝退馬未困，秋初日猶長。回轡城南去，郊野正清涼。水竹夾小徑，縈迴繞川崗。仰看晚山色，俯弄秋泉光。青松系我馬，白石為我床。常時簪組累，此日和身忘。旦隨鴛鷺末，暮遊鷗鶴旁。機心一以盡，兩處不亂行。誰辨心與跡，非行亦非藏。爐火欲銷燈欲盡，夜長相對百憂生。他時諸處重相見，莫忘今宵燈下情。掌綸知是忝，剖竹信為榮。才薄官仍重，恩深責尚輕。昔徵從典午，今出自承明。鳳詔休揮翰，漁歌欲濯纓。還乘小艓，卻到古湓城。醉客臨江待，禪僧出郭迎。青山滿眼在，白髮半頭生。又校三年老，何曾一事成。重過蕭寺宿，再上庾樓行。雲水新秋思，閭閻舊日情。郡民猶認得，司馬詠詩聲。閒臥獨吟，無人酬和，聊假身心相戲往復，偶成三章。江人授衣晚，十月始聞砧。一夕高樓月，萬里故園心。小樹山榴近砌栽，半含紅萼帶花來。爭知司馬伕人妒，移到庭前便不開？藤花浪拂紫茸條，菰葉風翻綠剪刀。閒弄水芳生楚思，時時閤眼詠離騷。寂寞清明日，蕭條司馬家。留餳和冷粥，出火煮新茶。欲別能無酒，相留亦有花。南遷更何處？此地已天涯。閶門四望鬱蒼蒼，始覺州雄土俗強。十萬夫家供課稅，五千子弟守封疆。闔閭城碧鋪秋草，烏鵲橋紅帶夕陽。處處樓前飄管吹，家家門外泊舟航。雲埋虎寺山藏色，月耀娃宮水放光。曾賞錢唐嫌茂苑，今來未敢苦誇張。故人對酒嘆，嘆我在天涯。見我昔榮遇，念我今磋跎。問我為司馬，官意復如何？答雲且勿嘆，聽我為君歌。我本蓬蓽人，鄙賤劇泥沙。讀書未百卷，信口嘲風花。自從筮仕來，六命三登科。顧慚虛劣姿，所得亦已多。散員足庇身，薄俸可資家。省分輒自愧，豈為不遇耶？煩君對杯酒，為我一諮嗟。碧落留雲住，青冥放鶴還。銀臺向南路，從此到人間。獨來獨去何人識？廄馬朝衣野客心。閒愛無風水邊坐，楊花不動樹陰陰。離筵莫愴且同歡，共賀新恩拜舊官。屈就商山伴麋鹿，好歸芸閣狎鵷鸞。落星石上蒼苔古，畫鶴廳前白露寒。老監姓名應在壁，相思試為拂塵看。悄悄壁下床，紗籠耿殘燭。夜半獨眠覺，疑在僧房宿。一從澤畔為遷客，兩度江頭送暮春。白髮更添今日鬢，青衫不改去年身。百川未有迴流水，一老終無卻少人。四十六時三月盡，送春爭得不殷勤。忽驚林下發寒梅，便試花前飲冷杯。白馬走迎詩客去，紅筵鋪待舞人來。歌聲怨處微微落，酒氣薰時旋旋開。若到歲寒無雨雪，猶應醉得兩三回。憐渠已解詠詩章，搖膝支頤學二郎。莫學二郎吟太苦，才年四十鬢如霜。雞犬喪家分散後，林園失主寂寥時。落花不語空辭樹，流水無情自入池。風蕩宴船初破漏，雨淋歌閣欲傾欹。前庭後院傷心事，唯是春風秋月知。聞道毗陵詩酒興，近來積漸學姑蘇。罨頭新令從偷去，刮骨清吟得似無？越調管吹留客曲，吳吟詩送暖寒杯。娃宮無限風流事，好遣孫心暫學來。寒山十月旦，霜葉一時新。似燒非因火，如花不待春。連行排絳帳，亂落剪紅巾。解駐籃輿看，風前唯兩人。三千里外臥江州，十五年前哭老劉。昨夜夢中彰敬寺，死生魂魄暫同遊。歸騎紛紛滿九衢，放朝三日為泥塗。不知雨雪江陵府，今日排衙得免無？鄉路音信斷，山城日月遲。欲知州近遠，階前摘荔枝。鬆雪無塵小院寒，閉門不似住長安。煩君想我看心坐，報道心空無可看。紅旗破賊非吾事，黃紙除書無我名。唯共嵩陽劉處士，圍棋賭酒到天明。貂冠初別九重門，馬鬣新封四尺墳。薤露歌詞非白雪，旌銘官爵是浮雲。伯倫每置隨身鍤，元亮先為自祭文。莫道高風無繼者，一千年內有崔君。大見騰騰詩酒客，不憂生計似君稀。到舍將何作寒食，滿船唯載樹陰歸。安石風流無奈何，欲將赤驥換青娥。不辭便送東山去，臨老何人與唱歌。金谷園中黃嫋娜，曲江亭畔碧婆娑。老來處處遊行遍，不似蘇州柳最多。絮撲白頭條拂面，使君無計奈春何。憐君不久在通川，知已新提造化權。夔契定求才濟世，張雷應辨氣沖天。那知淪落天涯日，正是陶鈞海內年。肯向泥中拋折劍，不收重鑄作龍泉。鞍馬夜紛紛，香街起暗塵。回鞭招飲妓，分火送歸人。風月應堪惜，杯觴莫厭頻。明朝三月盡，忍不送殘春?相逢俱嘆不閒身，直日常多齋日頻。曉鼓一聲分散去，明朝風景屬何人？主人晚入皇城宿，問客裴回何所須。池月幸閒無用處，今宵能借客遊無。我昔三十六，寫貌在丹青。我今四十六，衰悴臥江城。豈比十年老，曾與眾苦並。一照舊圖畫，無復昔儀形。形影默相顧，如弟對老兄。況使他人見，能不昧平生。羲和鞭日走，不為我少停。形骸屬日月，老去何足驚。所恨凌煙閣，不得畫功名。青石一兩片，白蓮三四枝。寄將東洛去，心與物相隨。石倚風前樹，蓮栽月下池。遙知安置處，預想發榮時。領郡來何遠，還鄉去已遲。莫言千里別，歲晚有心期。空王百法學未得，奼女丹砂燒即飛。事事無成身老也，醉鄉不去欲何歸。兩鬢千莖新似雪，十分一醆欲如泥。酒狂又引詩魔發，日午悲吟到日西。香剎看非遠，祗園入始深。龍蟠鬆矯矯，玉立竹森森。怪石千僧坐，靈池一劍沉。海當亭兩面，山在寺中心。酒熟憑花勸，詩成倩鳥吟。寄言軒冕客，此地好抽簪。朝起視事畢，晏坐飽食終。散步長廊下，臥退小齋中。拙政自多暇，幽情誰與同。孰雲二千石，心如田野翁。心中久有歸田計，身上都無濟世才。長告初從百日滿，故鄉元約一年回。馬辭轅下頭高舉，鶴出籠中翅大開。但拂衣行莫回顧，的無官職趁人來。近來韓閣老1，疏我我心知。戶大嫌甜酒，才高笑小詩。靜吟乖月夜，閒醉曠花時。還有愁同處，春風滿鬢絲。水畔竹林邊，閒居二十年。健常攜酒出，病即掩門眠。解綬收朝佩，褰裳出野船。屏除身外物，擺落世間緣。報曙窗何早，知秋簟最先。微風深樹裡，斜日小樓前。渠口添新石，籬根寫亂泉。欲招同宿客，誰解愛潺湲。都子新歌有性靈，一聲格轉已堪聽。更聽唱到嫦娥字，猶有樊家舊典刑。江上何人夜吹笛，聲聲似憶故園春。此時聞者堪頭白，況是多愁少睡人。石淺沙平流水寒，水邊斜插一漁竿。江南客見生鄉思，道似嚴陵七裡灘。自開山寺路，水陸往來頻。銀勒牽驕馬，花船載麗人。芰荷生欲遍，桃李種仍新。好住湖堤上，長留一道春。風轉雲頭斂，煙銷水面開。晴虹橋影出，秋雁櫓聲來。郡靜官初罷，鄉遙信未回。明朝是重九，誰勸菊花杯？眾心愛金玉，眾口貪酒肉。何如此溪翁，飲瓢亦自足？溪南刈薪草，溪北修牆屋。歲種一頃田，春驅兩黃犢。於中甚安適，此外無營欲。溪畔偶相逢，庵中遂同宿。辭翁向朝市，問我何官祿？虛言笑殺翁，郎官應列宿。辭君歲久見君初，白髮驚嗟兩有餘。容鬢別來今至此，心情料取合何如？曾同曲水花亭醉，亦共華陽竹院居。豈料天南相見夜，哀猿瘴霧宿匡廬。小宅里閭接，疏籬雞犬通。渠分南巷水，窗借北家風。庾信園殊小，陶潛屋不豐。何勞問寬窄，寬窄在心中。海水明月出，禁中清夜長。東南樓殿白，稍稍上宮牆。淨落金塘水，明浮玉砌霜。不比人間見，塵土汙清光。皮枯緣受風霜久，條短為經攀折頻。但見半衰當此路，不知初種是何人。雪花零碎逐年減，菸葉稀疏隨分新。莫道老株芳意少，逢春猶勝不逢春。宦途本自安身拙，世累由來向老多。遠謫四年徒已矣，晚生三女擬如何？預愁嫁娶真成患，細念因緣盡是魔。賴學空王治苦法，須拋煩惱入頭陀。腕軟撥頭輕，新教略略成。四弦千遍語，一曲萬重情。法向師邊得，能從意上生。莫欺江外手，別是一家聲。重裘暖帽寬氈履，小閣低窗深地爐。身穩心安眠未起，西京朝士得知無？殷勤傍石繞泉行，不說何人知我情。漸恐耳聾兼眼暗，聽泉看石不分明。三旬齋滿欲銜杯，平旦敲門門未開。除卻朗之攜一榼，的應不是別人來。不入城門來五載，同時班列盡官高。何人牢落猶依舊，唯有江陵元士曹。鞍馬軍城外，笙歌祖帳前。乘潮發湓口，帶雪別廬山。暮景牽行色，春寒散醉顏。共嗟炎瘴地，盡室得生還。右眼昏花左足風，金篦石水用無功。金篦刮眼病，見涅槃經。磁石水治風，見外臺方。不如回念三乘樂，便得浮生百病空。無子同居草菴下。見法華經。有妻偕老道場中。何煩更請僧為侶，月上新歸伴病翁。時適談氏女子自太原初歸，維摩詰有女名月上也。岐路南將北，離憂弟與兄。關河千里別，風雪一身行。夕宿勞鄉夢，晨裝慘旅情。家貧憂後事，日短念前程。煙雁翻寒渚，霜烏聚古城。誰憐陟岡者，西楚望南荊。高樹換新葉，陰陰覆地隅。何言太守宅，有似幽人居。太守臥其下，閒慵兩有餘。起嘗一甌茗，行讀一卷書。早梅結青實，殘櫻落紅珠。稚女弄庭果，嬉戲牽人裾。是日晚彌靜，巢禽下相呼。嘖嘖護兒鵲，啞啞母子烏。豈唯雲鳥爾，吾亦引吾雛。荒村破屋經年臥，寂絕無人問病身。唯有東都樊著作，至今書信尚殷勤。早接清班登玉陛，同承別詔直金鑾。鳳巢閣上容身穩，鶴鎖籠中展翅難。流落多年應是命，量移遠郡未成官。慚君獨不欺憔悴，猶作銀臺舊眼看。路旁寒食行人盡，獨佔春愁在路旁。馬上垂鞭愁不語，風吹百草野田香。瞿唐天下險，夜上信難哉。岸似雙屏合，天如匹帛開。逆風驚浪起，拔稔暗船來。欲識愁多少，高於灩澦堆。翰林院北廳花下作惆悵階前紅牡丹，晚來唯有兩枝殘。明朝風起應吹盡，夜惜衰紅把火看。新昌竇給事宅南亭花下作寂寞萎紅低向雨，離披破豔散隨風。晴明落地猶惆悵，何況飄零泥土中。右軍歿後欲何依，只合隨雞逐鴨飛。未必犧牲及吾輩，大都我瘦勝君肥。春來眼暗少心情，點盡黃連尚未平。唯得君書勝得藥，開緘未讀眼先明。傳語李君勞寄馬，病來唯著杖扶身。縱擬強騎無出處，卻將牽與趁朝人。摘得菊花攜得酒，繞村騎馬思悠悠。下邽田地平如掌，何處登高望梓州？近有人從海上回，海山深處見樓臺。中有仙龕虛一室，多傳此待樂天來。晨起秋齋冷，蕭條稱病容。清風兩窗竹，白露一庭鬆。阮籍謀身拙，嵇康向事慵。生涯別有處，浩氣在心胸。扶杖起病初，策馬力未任。既懶出門去，亦無客來尋。以此遂成閒，閒步繞園林。天曉煙景澹，樹寒鳥雀深。一酌池上酒，數聲竹間吟。寄言東曹長，當知幽獨心。五十年來思慮熟，忙人應未勝閒人。林園傲逸真成貴，衣食單疏不是貧。專掌圖書無過地，遍尋山水自由身。倘年七十猶強健，尚得閒行十五春。喜逢二室遊仙子，厭作三川守土臣。舉手摩挲潭上石，開襟斗藪府中塵。他日終為獨往客，今朝未是自由身。若言尹是嵩山主，三十六峰應笑人。因下疏為沼，隨高築作臺。龍門分水入，金谷取花栽。繞岸行初匝，憑軒立未回。園西有池位，留與後人開。生長在滎陽，少小辭鄉曲。迢迢四十載，復向滎陽宿。去時十一二，今年五十六。追思兒戲時，宛然猶在目。舊居失處所，故里無宗族。豈唯變市朝，兼亦遷陵谷。獨有溱洧水，無情依舊綠。就花枝，移酒海，今朝不醉明朝悔。且算歡娛逐日來，任他容鬢隨年改。醉翻衫袖拋小令，笑擲骰盤呼大采。自量氣力與心情，三五年間猶得在。容貌一日減一日，心情十分無九分。每逢陌路猶嗟嘆，何況今朝是見君。青苔故里懷恩地，白髮新生抱病身。涕淚雖多無哭處，永寧門館屬他人。三百六旬今夜盡，六十四年明日催。不用嘆身隨日老，亦須知壽逐年來。加添雪興憑氈帳，消殺春愁付酒杯。唯恨詩成君去後，紅箋紙卷為誰開。微微西風生，稍稍東方明。入秋神骨爽，琴曉絲桐清。彈為古宮調，玉水寒泠泠。自覺弦指下，不是尋常聲。須臾群動息，掩琴坐空庭。直至日出後，猶得心和平。惜哉意未已，不使崔君聽。一束蒼蒼色，知從澗底來。劚掘經幾日，枝葉滿塵埃。不買非他意，城中無地栽。聞道北都今一變，政和軍樂萬人安。綺羅二八圍賓榻，組練三千夾將壇。蟬鬢應誇丞相少，貂裘不覺太原寒。世間大有虛榮貴，百歲無君一日歡。頭痛牙疼三日臥，妻看煎藥婢來扶。今朝似校擡頭語，先問南鄰有酒無？今在豈有相逢日，未死應無暫忘時。從此三篇收淚後，終身無復更吟詩。三十四十五欲牽，七十八十百病纏。五十六十卻不惡，恬淡清淨心安然。已過愛貪聲利後，猶在病羸昏耄前。未無筋力尋山水，尚有心情聽管絃。閒開新酒嘗數盞，醉憶舊詩吟一篇。敦詩夢得且相勸，不用嫌他耳順年。驚風吹起塞鴻群，半拂平沙半入雲。為問昭君月下聽，何如蘇武雪中聞？檐前微雨歇，池上涼風起。橋竹碧鮮鮮，岸移莎靡靡。蒼然古苔石，清淺平流水。何言中門前，便是深山裡。雙僮侍坐臥。一杖扶行止。飢聞麻粥香，渴覺雲湯美。平生所好物，今日多在此。此外更何思？市朝心已矣！賢侯闢士禮從容，莫戀泉聲問所從。雨露初承黃紙詔，煙霞欲別紫霄峰。傷弓未息新驚鳥，得水難留久臥龍。我正退藏君變化，一杯可易得相逢。少年莫笑我蹉跎，聽我狂翁一曲歌。入手榮名取雖少，關心穩事得還多。老慚退馬沾芻秣，高喜歸鴻脫弋羅。謂致仕半俸也。官給俸錢天與壽，些些貧病奈吾何。相憶採君詩作障，自書自勘不辭勞。障成定被人爭寫，從此南中紙價高。好住舊林泉，回頭一悵然。漸知吾潦倒，深愧爾留連。欲作棲雲計，須營種黍錢。更容求一郡，不得亦歸田。帳小青氈暖，杯香綠蟻新。醉憐今夜月，歡憶去年人。暗落燈花燼，閒生草座塵。殷勤報弦管，明日有嘉賓。閒看雙節信為貴，樂飲一杯誰與同。可惜風情與心力，五年拋擲在黔中。雪似鵝毛飛散亂，人披鶴氅立裴回。鄒生枚叟非無興，唯待樑王召即來。身名身事兩蹉跎，試就先生問若何。從此神仙學得否，白鬚雖有未為多。府池東北舊亭臺，久別長思醉一回。但請主人空掃地，自攜杯酒管絃來。身入青雲無見日，手栽紅樹又逢春。唯留花向樓前著，故故拋愁與後人。金英翠萼帶春寒，黃色花中有幾般。恁君與向遊人道，莫作蔓菁花眼看。壽及七十五，俸沾五十千。夫妻偕老日，甥侄聚居年。粥美嘗新米，袍溫換故綿。家居雖濩落，眷屬幸團圓。置榻素屏下，移爐青帳前。書聽孫子讀，湯看侍兒煎。走筆還詩債，抽衣當藥錢。支分閒事了，爬背向陽眠。碧油幢下捧新詩，榮賤雖殊共一悲。涕淚滿襟君莫怪，甘泉侍從最多時。落花如雪鬢如霜，醉把花看益自傷。少日為名多檢束，長年無興可顛狂。四時輪轉春常少，百刻支分夜苦長。何事同生壬子歲，老於崔相及劉郎。秋蕣晚英無豔色，何因栽種在人家。使君自別羅敷面，爭解回頭愛白花。同事空王歲月深，相思還寄定中吟。遙知清靜中和化，只用金剛三昧心。予早歲與錢君同習讀《金剛三昧經》，故云。空門有路不知處，頭白齒黃猶唸經。何年飲著聲聞酒，迄至如今醉未醒。微之詩卷憶同開，假日多應不入臺。好句無人堪共詠，衝泥蹋水就君來。藹藹春景餘，峨峨夏雲初。躞蹀退朝騎，飄搖隨風裾。晨從四丞相，入拜白玉除。暮與一道士，山尋青溪居。吏隱本齊致，朝野孰雲殊。道在有中適，機忘無外虞。但愧煙霄上，鸞鳳為吾徒。又慚雲水間，鷗鶴不我疏。坐傾數杯酒，臥枕一卷書。興酣頭兀兀，睡覺心於於。以此送日月，問師為何如。自入臺來見面稀，班中遙得揖容輝。早知相憶來相訪，悔待江頭明月歸。濁暑忽已退，清宵未全長。晨釭耿殘焰，宿閤凝微香。喔喔雞下樹，輝輝日上樑。枕低茵席軟，臥穩身入床。睡足景猶早，起初風乍涼。展張小屏幛，收拾生衣裳。還有惆悵事，遲遲未能忘。拂鏡梳白髮，可憐冰照霜。一樽聊接故人歡，百歲堪嗟鬢漸殘。莫見白雲容易愛，照湖澄碧四明寒。不食胡麻飯，杯中自得仙。隔房招好客，可室致芳筵。美醞香醪嫩，時新異果鮮。夜深唯畏曉，坐穩不思眠。棋罷嫌無敵，詩成愧在前。明朝題壁上，誰得眾人傳。淨名居士眼方丈，玄晏先生釀老春。手把屈巵未勸我，世間何處覓波旬？朝遊北橋上，晚憩南塘畔。西日雪全銷，東風冰盡泮。簁簁魚尾掉，瞥瞥鵝毛換。泥暖草芽生，沙虛泉脈散。晴芳冒苔島，宿潤侵蒲岸。洛下日初長，江南春欲半。時光共拋擲，人事堪嗟嘆。倚棹忽尋思，去年池上伴。別時暮雨洛橋岸，到日涼風汾水波。荀令見君應問我，為言秋草閉門多。不種一隴田，倉中有餘粟。不採一枝桑，箱中有餘服。官閒離憂責，身泰無羈束。中人百戶稅，賓客一年祿。樽中不乏酒，籬下仍多菊。是物皆有餘，非心無所欲。吟君未貧作，因歌知足曲。自問此時心，不足何時足？安南遠進紅鸚鵡，色似桃花語似人。文章辯慧皆如此，籠檻何年出得身？仙去逍遙境，詩留窈窕章。春歸金屋少，夜入壽宮長。鳳引曾辭輦，蠶休昔採桑。陰靈何處感？沙麓月無光。慣遊山水住南州，行盡天台及虎丘。惟有上強精舍寺，最堪遊處未曾遊。自學坐禪休服藥，從他時復病沉沉。此身不要全強健，強健多生人我心。強來便住無禁老，暗去難留不奈春。勞將箬下忘憂物，寄與江城愛酒翁。鐺腳三州何處會，甕頭一醆幾時同。傾如竹葉盈樽綠，飲作桃花上面紅。莫怪殷勤醉相憶，曾陪西省與南宮。禁苑殘鶯三四聲，景遲風慢暮春情。日西無事牆陰下，閒蹋宮花獨自行。行人南北分徵路，流水東西接御溝。終日坡前恨離別，謾名長樂是長愁。鍾乳三千兩，金釵十二行。妒他心似火，欺我鬢如霜。思黯自誇前後服鍾乳三千兩，甚得力，而歌舞之妓頗多，來詩戲予羸老，故戲答之。慰老資歌笑，銷愁仰酒漿。眼看狂不得，狂得且須狂。翠巘公門對，朱軒野徑連。只開新戶牖，不改舊風煙。虛室閒生白，高情澹入玄。酒容同座勸，詩借屬城傳。自笑滄江畔，遙思絳帳前。亭臺隨處有，爭敢比忘筌。夜長無睡起階前，寥落星河欲曙天。十五年來明月夜，何曾一夜不孤眠？獨眠客夜夜，可憐長寂寂。就中今夜最愁人，涼月清風滿床蓆。認得春風先到處，西園南面水東頭。柳初變後條猶重，花未開前枝已稠。暗助醉歡尋綠酒，潛添睡興著紅樓。知君未別陽和意，直待春深始擬遊。碧天忽已高，白日猶未短。玲瓏曉樓閣，清脆秋絲管。張翰一杯酣，嵇康終日懶。塵中足憂累，雲外多疏散。病木斧斤遺，冥鴻羈紲斷。逍遙二三子，永願為閒伴。朝亦嗟發落，暮亦嗟發落。落盡誠可嗟，盡來亦不惡。既不勞洗沐，又不煩梳掠。最宜溼暑天，頭輕無髻縛。脫置垢巾幘，解去塵纓絡。銀瓶貯寒泉，當頂傾一勺。有如醍醐灌，坐受清涼樂。因悟自在僧，亦資於剃削。扁舟厭泊煙波上，輕策閒尋浦嶼間。虎蹋青泥稠似印，風吹白浪大於山。且愁江郡何時到，敢望京都幾歲還。今日料君朝退後，迎寒新酎暖開顏。李十一好小酎酒，故云。晴空星月落池塘，澄鮮淨綠表裡光。露簟清瑩迎夜滑，風襟瀟灑先秋涼。無人驚處野禽下，新睡覺時幽草香。但問塵埃能去否，濯纓何必向滄浪。仕有職役勞，農有畎畝勤。優哉分司叟，心力無苦辛。歲晚頭又白，自問何欣欣。新酒始開甕，舊谷猶滿囷。吾嘗靜自思，往往夜達晨。何以送吾老，何以安吾貧。歲計莫如谷，飽則不幹人。日計莫如醉，醉則兼忘身。誠知有道理，未敢勸交親。恐為人所哂，聊自書諸紳。今歲日餘二十六，來歲年登六十二，尚不能憂眼下身，因何更算人間事。居士忘筌默默坐，先生枕麴昏昏睡。早晚相從歸醉鄉，醉鄉去此無多地。褐綾袍厚暖，臥蓋行坐披。紫氈履寬穩，蹇步頗相宜。足適已忘履，身適已忘衣。況我心又適，兼忘是與非。三適今為一，怡怡復熙熙。禪那不動處，混沌未鑿時。此固不可說，為君強言之。水南冠蓋地，城東桃李園。雪銷洛陽堰，春入永通門。淑景方靄靄，遊人稍喧喧。年豐酒漿賤，日晏歌吹繁。中有老朝客，華髮映朱軒。從容三兩人，藉草開一樽。樽前春可惜，身外事勿論。明日期何處，杏花遊趙村。洛城東有趙村，杏花千餘樹。鳳池後面新秋月，龍闕前頭薄暮山。再遊巫峽知何日？總是秦人說向誰？長憶小樓風月夜，紅欄干上兩三枝。一聲早蟬發，數點新螢度。蘭釭耿無煙，筠簟清有露。未歸後房寢，且下前軒步。斜月入低廊，涼風滿高樹。放懷常自適，遇境多成趣。何法使之然，心中無細故。遍覽古今集，都無秋雪詩。陽春先唱後，陰嶺未消時。草訝霜凝重，鬆疑鶴散遲。清光莫獨佔，亦對白雲司。翰林江左日，員外劍南時。不得高官職，仍逢苦亂離。暮年逋客恨，浮世謫仙悲。吟詠留千古，聲名動四夷。文場供秀句，樂府待新詞。天意君須會，人間要好詩。官穩身應泰，春風信馬行。縱忙無苦事，雖病有心情。厚祿兒孫飽，前驅道路榮。花時八入直，無暇賀元兄。石渠金谷中間路，軒騎翩翩十日程。清洛飲冰添苦節，碧嵩看雪助高情。謾誇河北操旄鉞，莫羨江西擁旆旌。時新除二鎮節度。何似府寮京令外，別教三十六峰迎。鳳閣舍人京亞尹，白頭俱未著緋衫。南宮起請無訊息，朝散何時得入銜？閣下燈前夢，巴南城裡遊。覓花來渡口，尋寺到山頭。江色分明綠，猿聲依舊愁。禁鍾驚睡覺，唯不上東樓。城上歸時晚，庭前宿處危。月明無葉樹，霜滑有風枝。啼澀飢喉咽，飛低凍翅垂。畫堂鸚鵡鳥，冷暖不相知。官曹清切非人境，風日鮮明似洞天。滿砌荊花鋪紫毯，隔牆榆莢撒青錢。前時謫去三千里，此地辭來十四年。虛薄至今慚舊職，院名擡舉號為賢。昨夜夢夢得，初覺思踟躕。忽忘來汝郡，猶疑在吳都。吳都三千里，汝郡二百餘。非夢亦不見，近與遠何殊？尚能齊近遠，焉用論榮枯？但問寢與食，近日兩何如？病後能吟否？春來曾醉無？樓臺與風景，汝又何如蘇？相思一相報，勿復慵為書。青龍岡北近西邊，移入新居便泰然。冷巷閉門無客到，暖檐移榻向陽眠。階墀寬窄才容足，牆壁高低粗及肩。莫羨昇平元八宅，自思買用幾多錢。盡日前軒臥，神閒境亦空。有山當枕上，無事到心中。簾卷侵床日，屏遮入座風。望春春未到，應在海門東。帝子吹簫逐鳳凰，空留仙洞號華陽。落花何處堪惆悵，頭白宮人掃影堂。宦情牢落年將暮，病假聯綿日漸深。被老相催雖白首，與春無分未甘心。閒停茶碗從容語，醉把花枝取次吟。勞動故人龐閣老，提魚攜酒遠相尋。洛陽陌上少交親，履道城邊欲暮春。崔在吳興元在越，出門騎馬覓何人。露簟色似玉，風幌影如波。坐愁樹葉落，中庭明月多。翠華黃屋未東巡，碧洛青嵩付大臣。地稱高情多水竹，山宜閒望少風塵。龍門即擬為遊客，金谷先憑作主人。歌酒家家花處處，莫空管領上陽春。小園斑駁花初發，新樂錚摐教欲成。紅萼紫房皆手植，蒼頭碧玉盡家生。高調管色吹銀字，慢拽歌詞唱渭城。不飲一杯聽一曲，將何安慰老心情？厭聽秋猿催下淚，喜聞春鳥勸提壺。誰家紅樹先花發？何處青樓有酒酤？進士粗豪尋靜盡，拾遺風采近都無。欲期明日東鄰醉，變作騰騰一俗夫。弘農舊縣授新封，鈿軸金泥誥一通。我轉官階常自愧，君加邑號有何功？花箋印了排窠溼，錦卷裝來耀手紅。倚得身名便慵墜，日高猶睡綠窗中。平鋪一合錦筵開，連擊三聲畫鼓催。紅蠟燭移桃葉起，紫羅衫動柘枝來。帶垂鈿胯花腰重，帽轉金鈴雪面回。看即曲終留不住，雲飄雨送向陽臺。去年十月半，君來過浙東。今年五月盡，我發向關中。兩鄉默默心相別，一水盈盈路不通。從此津人應省事，寂寥無復遞詩筒。一為趨走吏，塵土不開顏。辜負平生眼，今朝始見山。上苑風煙好，中橋道路平。蹴球塵不起，潑火雨新晴。宿醉頭仍重，晨遊眼乍明。老慵雖省事，春誘尚多情。遇客踟躕立，尋花取次行。連錢嚼金勒，鑿落瀉銀罌。府醞傷教送，官娃喜要迎。舞腰那及柳，歌舌不如鶯。鄉國真堪戀，光陰可合輕？三年遇寒食，盡在洛陽城。百年愁裡過，萬感醉中來。惆悵城西別，愁眉兩不開。汲泉灑小臺，臺上無纖埃。解帶面西坐，輕襟隨風開。晚涼閒興動，憶同傾一杯。月明候柴戶，藜杖何時來？夜來風雨急，無復舊花林。枝上三分落，園中二寸深。日斜啼鳥思，春盡老人心。莫怪添杯飲，情多酒不禁。春初攜手春深散，無日花間不醉狂。別後何人堪共醉，猶殘十日好風光。別業甬城北，拋來二十春。改移新徑路，變換舊村鄰。有稅田疇薄，無官弟侄貧。田園何用問，強半屬他人。登山臨水分無期，泉石煙霞今屬誰？君到嵩陽吟此句，與教三十六峰知。嬴女偷乘鳳去時，洞中潛歇弄瓊枝。不緣啼鳥春饒舌，青瑣仙郎可得知。亂峰深處雲居路，共蹋花行獨惜春。勝地本來無定主，大都山屬愛山人。房傳往世為禪客，王道前生應畫師。世傳房太尉前生為禪僧，與婁師德友善，慕其為人，故今生有婁之遺風也。王右丞詩云：宿世是詞客，前身應畫師。我亦定中觀宿命，多生債負是歌詩。不然何故狂吟詠，病後多於未病時。莫嘆年將暮，須憐歲又新。府中三遇臘，洛下五逢春。春樹花珠顆，春塘水麴塵。春娃無氣力，春馬有精神。並轡鞭徐動，連盤酒慢巡。經過舊鄰里，追逐好交親。笑語銷閒日，酣歌送老身。一生歡樂事，亦不少於人。疑因星隕空中落，嘆被泥埋澗底沉。天上定應勝地上，支機未必及支琴。提攜拂拭知恩否，雖不能言合有心。春黛雙蛾嫩，秋蓬兩鬢侵。謀歡身太晚，恨老意彌深。薄解燈前舞，尤能酒後吟。花叢便不入，猶自未甘心。酒醒閒獨步，小院夜深涼。一領新秋簟，三間明月廊。未收殘盞杓，初換熟衣裳。好是幽眠處，鬆陰六尺床。求榮爭寵任紛紛，脫葉金貂只有君。散員疏去未為貴，小邑陶休何足雲。山色好當晴後見，泉聲宜向醉中聞。主人憶爾爾知否，拋卻青雲歸白雲。人少庭宇曠，夜涼風露清。槐花滿院氣，松子落階聲。寂寞挑燈坐，沉吟蹋月行。年衰自無趣，不是厭承明。黃金不惜買蛾眉，揀得如花三四枝。歌舞教成心力盡，一朝身去不相隨。漠漠病眼花，星星愁鬢雪。筋骸已衰憊，形影仍分訣。梓州二千里，劍門五六月。豈是遠行時？火雲燒棧熱。何言巾上淚，乃是腸中血。念此早歸來，莫作經年別！散職無羈束，羸驂少送迎。朝從直城出，春傍曲江行。風起池東暖，雲開山北晴。冰銷泉脈動，雪盡草芽生。露杏紅初坼，煙楊綠未成。影遲新度雁，聲澀欲啼鶯。閒地心俱靜，韶光眼共明。酒狂憐性逸，藥效喜身輕。慵慢疏人事，幽棲遂野情。回看芸閣笑，不似有浮名。江亭乘曉閱眾芳，春妍景麗草樹光。日消石桂綠嵐氣，風墜木蘭紅露漿。水蒲漸展書帶葉，山榴半含琴軫房。何物春風吹不變？愁人依舊鬢蒼蒼。暫辭八座罷雙旌，便作登山臨水行。能以忠貞酬重任，不將富貴礙高情。朱門出去簪纓從，絳帳歸來歌吹迎。鞍轡鬧裝光滿馬，何人通道是書生？黃鳥無聲葉滿枝，閒吟想到洛城時。惜逢金谷三春盡，恨拜銅樓一月遲。詩境忽來還自得，醉鄉潛去與誰期？東都添個狂賓客，先報壺觴風月知。晚歸騎馬過天津，沙白橋紅返照新。草色連延多隙地，鼓聲閒緩少忙人。還如南國饒溝水，不似西京足路塵。金谷風光依舊在，無人管領石家春。可憐顏色好陰涼，葉剪紅箋花撲霜。傘蓋低垂金翡翠，薰籠亂搭繡衣裳。春芽細炷千燈焰，夏蕊濃焚百和香。見說上林無此樹，只教桃柳佔年芳。五度龍門點額回，卻緣多藝復多才。貧泥客路粘難出，愁鎖鄉心掣不開。何必更遊京國去，不如且入醉鄉來。吳弦楚調瀟湘弄，為我殷勤送一杯。程生善琴，尤能沉湘曲。牆西明月水東亭，一曲霓裳按小伶。不敢邀君無別意，弦生管澀未堪聽。白露凋花花不殘，涼風吹葉葉初幹。無人解愛蕭條境，更繞衰叢一匝看。白藕新花照水開，紅窗小舫信風回。誰教一片江南興，逐我殷勤萬里來？南康丹旐引魂回，洛陽籃舁送葬來。北邙原邊尹村畔，月苦煙愁夜過半。妻孥兄弟號一聲，十二人腸一時斷。往者何人送者誰，樂天哭別師皋時。平生分義向人盡，今日哀冤唯我知。我知何益徒垂淚，籃輿回竿馬回轡。何日重聞掃市歌，誰家收得琵琶伎。蕭蕭風樹白楊影，蒼蒼露草青蒿氣。更就墳前哭一聲，與君此別終天地。空山寂靜老夫閒，伴鳥隨雲往復還。家醞滿瓶書滿架，半移生計入香山。愛風巖上攀鬆蓋，戀月潭邊坐石稜。且共雲泉結緣境，他生當作此山僧。平生早遊宦，不道無親故。如我與君心，相知應有數。春明門前別，金氏陂中遇。村酒兩三杯，相留寒日暮。勿嫌村酒薄，聊酌論心素。請君少踟躕，繫馬門前樹。明年身若健，便擬江湖去。他日縱相思，知君無覓處。後會既茫茫，今宵君且住。三歲相依在洛都，遊花宴月飽歡娛。惜別笙歌多怨咽，願留軒蓋少踟躕。劍磨光彩依前出，鵬舉風雲逐後驅。從此求閒應不得，更能重醉白家無？勞師送我下山行，此別何人識此情。我已七旬師九十，當知後會在他生。老鶴風姿異，衰翁詩思深。素毛如我鬢，丹頂似君心。鬆際雪相映，雞群塵不侵。殷勤遠來意，一隻重千金。漠漠斑斑石上苔，幽芳靜綠絕纖埃。路傍凡草榮遭遇，曾得七香車輾來。昔是詩狂客，今為酒病夫。強吟翻悵望，縱醉不歡娛。鬢髮三分白，交親一半無。郢城君莫厭，猶校近京都。久雨初晴天氣新，風煙草樹盡欣欣。雖當冷落衰殘日，還有陽和暖活身。池色溶溶藍染水，花光焰焰火燒春。商山老伴相收拾，不用隨他年少人。自笑營閒事，從朝到日斜。澆畦引泉脈，掃徑避蘭芽。暖變牆衣色，晴催木筆花。桃根知酒渴，晚送一甌茶。千年鼠化白蝙蝠，黑洞深藏避網羅。遠害全身誠得計，一生幽暗又如何？狂歌箕踞酒尊前，眼不看人面向天。洛客最閒唯有我，一年四度到平泉。忽憶前年初病後，此生甘分不銜杯。誰能料得今春事，又向劉家飲酒來？經旬不飲酒，逾月未聞歌。豈是風情少，其如塵事多。虎丘慚客問，娃館妒人過。莫笑籠中鶴，相看去幾何？路傍埋骨蒿草合，壁上題詩塵蘚生。馬死七年猶悵望，自知無乃太多情。眼下有衣兼有食，心中無喜亦無憂。正如身後有何事，應向人間無所求。靜念道經深閉目，閒迎禪客小低頭。猶殘少許雲泉興，一歲龍門數度遊。晴教晒藥泥茶灶，閒看科鬆洗竹林。活計縱貧長淨潔，池亭雖小頗幽深。廚香炊黍調和酒，窗暖安弦拂拭琴。老去生涯只如此，更無餘事可勞心。膩如玉指塗朱粉，光似金刀剪紫霞。從此時時春夢裡，應添一樹女郎花。何處春先到，橋東水北亭。凍花開未得，冷酒酌難醒。就日移輕榻，遮風展小屏。更無人勸飲，鶯語漸叮嚀。朱檻低牆上，清流小閣前。僱人栽菡萏，買石造潺湲。影落江心月，聲移谷口泉。閒看捲簾坐，醉聽掩窗眠。路笑淘官水，家愁費料錢。是非君莫問，一對一翛然。世名檢束為朝士，心性疏慵是野夫。高置寒燈如客店，深藏夜火似僧爐。香濃酒熟能嘗否？冷澹詩成肯和無？若厭雅吟須俗飲，妓筵勉力為君鋪。夏早日初長，南風草木香。肩輿頗平穩，澗路甚清涼。紫蕨行看採，青梅旋摘嘗。療飢兼解渴，一醆冷雲漿。一甕香醪新插芻，雙鬟小妓薄能謳。管絃漸好新教得，羅綺雖貧免外求。世上貪忙不覺苦，人間除醉即須愁。不知此事君知否，君若知時從我遊。閶門曙色慾蒼蒼，星月高低宿水光。棹舉影搖燈燭動，舟移聲拽管絃長。漸看海樹紅生日，遙見包山白帶霜。出郭已行十五里，唯消一曲慢霓裳。楚匠饒巧思，秦箏多好音。如能惠一面，何啻直雙金。玉柱調須品，朱弦染要深。會教魔女弄，不動是禪心。連天際海白皚皚，好上高樓望一回。何處更能分道路，此時兼不認池臺。萬重雲樹山頭翠，百尺花樓江畔開。素壁聯題分韻句，紅爐巡飲暖寒杯。冰鋪湖水銀為面，風捲汀沙玉作堆。絆惹舞人春豔曳，勾留醉客夜徘徊。偷將虛白堂前鶴，失卻樟亭驛後梅。別有故情偏憶得，曾經窮苦照書來。三月草萋萋，黃鶯歇又啼。柳橋晴有絮，沙路潤無泥。禊事修初半，遊人到欲齊。金鈿耀桃李，絲管駭鳧鷖。轉岸回船尾，臨流簇馬蹄。鬧翻揚子渡，蹋破魏王堤。妓接謝公宴，詩陪荀令題。舟同李膺泛，醴為穆生攜。水引春心蕩，花牽醉眼迷。塵街從鼓動，煙樹任鴉棲。舞急紅腰軟，歌遲翠黛低。夜歸何用燭，新月鳳樓西。宿雲黃慘澹，曉雲白飄搖。散面遮槐市，堆花壓柳橋。四郊鋪縞素，萬室甃瓊瑤。銀榼攜桑落，金爐上麗譙。光迎舞妓動，寒近醉人銷。歌樂雖盈耳，慚無五褲謠。心緒萬端書兩紙，欲封重讀意遲遲。五聲宮漏初鳴後，一點窗燈欲滅時。錢唐山水接蘇臺，兩地褰帷愧不才。政事素無爭學得，風情舊有且將來。雙蛾解佩啼相送，五馬鳴珂笑卻回。不似劉郎無景行，長拋春恨在天台。碧荑紅縷今何在？風雨飄將去不回。惆悵去年牆下地，今春唯有薺花開。薄食當齋戒，散班同隱淪。佛容為弟子，天許作閒人。唯置床臨水，都無物近身。清風散發臥，兼不要紗巾。嫋嫋過水橋，微微入林路。幽境深誰知，老身閒獨步。行行何所愛，遇物自成趣。平滑青盤石，低密綠陰樹。石上一素琴，樹下雙草屨。此是榮先生，坐禪三樂處。自出家來長自在，緣身一衲一繩床。令人見即心無事，每一相逢是道場。梓潼眷屬何年別，長壽壇場近日開。應是蜀人皆度了，法輪移向洛中來。信意閒彈秋思時，調清聲直韻疏遲。近來漸喜無人聽，琴格高低心自知。千首詩堆青玉案，十分酒寫白金盂。回頭卻問諸年少，作個狂夫得了無。紫房日照胭脂拆，素豔風吹膩粉開。怪得獨饒脂粉態，木蘭曾作女郎來。水國多陰常懶出，老夫饒病愛閒眠。三旬臥度鶯花月，一半春銷風雨天。薄暮何人吹觱篥，新晴幾處縛鞦韆。彩繩芳樹長如舊，唯是年年換少年。眷眄情無恨，優容禮有餘。三年為郡吏，一半許山居。酒熟心相待，詩來手自書。庾樓春好醉，明日且回車。春盡雜英歇，夏初芳草深。薰風自南至，吹我池上林。綠蘋散還合，赬鯉跳復沉。新葉有佳色，殘鶯猶好音。依然謝家物，池酌對風琴。慚無康樂作，秉筆思沉吟。境勝才思劣，詩成不稱心。少年信美何曾久，春日雖遲不再中。歡笑勝愁歌勝哭，請君莫道等頭空。身著白衣頭似雪，時時醉立小樓中。路人回顧應相怪，十一年來見此翁。一樹紅桃亞拂池，竹遮鬆蔭晚開時。非因斜日無由見，不是閒人豈得知。寒地生材遺校易，貧家養女嫁常遲。春深欲落誰憐惜，白侍郎來折一枝。主老逼教垂白，官科遣著緋。形骸雖有累，方寸卻無機。遇酒多先醉，逢山愛晚歸。沙鷗不知我，猶被隼旟飛。謝病臥東都，羸然一老夫。孤單同伯道，遲暮過商瞿。豈料鬢成雪，方看掌弄珠。已衰寧望有，雖晚亦勝無。蘭入前春夢，桑懸昨日弧。里閭多慶賀，親戚共歡娛。膩剃新胎髮，香繃小繡襦。玉芽開手爪，酥顆點肌膚。弓冶將傳汝，琴書勿墜吾。未能知壽夭，何暇慮賢愚。乳氣初離殼，啼聲漸變雛。何時能反哺，供養白頭烏？餘杭形勝四方無，州傍青山縣枕湖。繞郭荷花三十里，拂城松樹一千株。夢兒亭古傳名謝，教妓樓新道姓蘇。州西靈隱山上有夢謝亭，即是杜明浦夢謝靈運之所，因名客兒也。蘇小小本錢塘妓人也。獨有使君年太老，風光不稱白髭鬚。迢迢東郊上，有土青崔嵬。不知何代物？疑是巴王臺。巴歌久無聲，巴宮沒黃埃。靡靡春草合，牛羊緣四隈。我來一登眺，目極心悠哉。始見江山勢，峰疊水環回。憑高視聽曠，向遠胸襟開。唯有故園念，時時東北來。玄晏家風黃綺身，深居高臥養精神。性慵無病常稱病，心足雖貧不道貧。竹院君閒銷永日，花亭我醉送殘春。自嫌詩酒猶多興，若比先生是俗人。日覺雙眸暗，年驚兩鬢蒼。病應無處避，老更不宜忙。徇俗心情少，休官道理長。今秋歸去定，何必重思量？雲截山腰斷，風驅雨腳回。早陰江上散，殘熱日中來。卻取生衣著，重拈竹簟開。誰能淘晚熱，閒飲兩三杯。霜紅二林葉，風白九江波。暝色投煙鳥，秋聲帶雨荷。馬閒無處出，門冷少人過。鹵莽還鄉夢，依稀望闕歌。共思除醉外，無計奈愁何。試問陶家酒，新篘得幾多？籃輿不乘乘晚涼，相尋不遇亦無妨。輕衣穩馬槐陰下，自要閒行一兩坊。泉石磷磷聲似琴，閒眠靜聽洗塵心。莫輕兩片青苔石，一夜潺湲直萬金。湖上秋泬寥，湖邊晚蕭瑟。登亭望湖水，水縮湖底出。清渟得早霜，明滅浮殘日。流注隨地勢，窪坳無定質。泓澄白龍臥，宛轉青蛇屈。破鏡折劍頭，光芒又非一。久為山水客，見盡幽奇物。及來湖亭望，此狀難談悉。乃知天地間，勝事殊未畢。為憐清淺愛潺湲，一日三回到水邊。若道歸仁灘更好，主人何故別三年。翠巘公門對，朱軒野徑連。只開新戶牖，不改舊風煙。虛室閒生白，高情澹入玄。酒容同座勸，詩借屬城傳。自笑滄江畔，遙思絳帳前。亭臺隨處有，爭敢比忘筌？雁齒小紅橋，垂檐低白屋。橋前何所有，苒苒新生竹。皮開坼褐錦，節露抽青玉。筠翠如可餐，粉霜不忍觸。閒吟聲未已，幽玩心難足。管領好風煙，輕欺凡草木。誰能有月夜，伴我林中宿。為君傾一杯，狂歌竹枝曲。洛下林園好自知，江南境物暗相隨。淨淘紅粒罯香飯，薄切紫鱗烹水葵。雨滴篷聲青雀舫，浪搖花影白蓮池。停杯一問蘇州客，何似吳松江上時？共知欲老流年急，且喜新正假日頻。聞健此時相勸醉，偷閒何處共尋春？腳隨周叟行猶疾，頭比蕭翁白未勻。歲酒先拈辭不得，被君推作少年人。馬上同攜今日杯，湖邊共覓去春梅。年年只是人空老，處處何曾花不開。詩思又牽吟詠發，酒酣閒喚管絃來。樽前百事皆依舊，點檢唯無薛秀才。水色昏猶白，霞光暗漸無。風荷搖破扇，波月動連珠。蟋蟀啼相應，鴛鴦宿不孤。小僮頻報夜，歸步尚踟躕。捧籝獻千金，彼金何足道。臨觴贈一言，此言真可寶。流光我已晚，適意君不早。況君春風面，柔促如芳草。二十方長成，三十向衰老。鏡中桃李色，不得十年好。胡為坐脈脈，不肯傾懷抱。歲熟人心樂，朝遊復夜遊。春風來海上，明月在江頭。燈火家家市，笙歌處處樓。無妨思帝裡，不合厭杭州。何事出長洲，連宵飲不休？醒應難作別，歡漸少於愁。燈火穿村市，笙歌上驛樓。何言五十里，已不屬蘇州。短屏風掩臥床頭，烏帽青氈白毳裘。卯飲一杯眠一覺，世間何事不悠悠？日暮心無憀，吏役正營營。忽驚芳信至，復與新詩並。是時天無雲，山館有月明。月下讀數遍，風前吟一聲。一吟三四嘆，聲盡有餘清。雅哉君子文，詠性不詠情。使我靈府中，鄙吝不得生。始知聽韶濩，可使心和平。已知臘子能裁服，復報龜兒解詠燈。巧婦才人常薄命，莫教男女苦多能。但要前塵減，無妨外相同。雖過酒肆上，不離道場中。弦管聲非實，花鈿色是空。何人知此義，唯有淨名翁。借君片石意何如，置向庭中慰索居。每就玉山傾一酌，興來如對醉尚書。半月悠悠在廣陵，何樓何塔不同登。共憐筋力猶堪在，上到棲靈第九層。不思北省煙霄地，不憶南宮風月天。唯憶靜恭楊閣老，小園新雪暖爐前。不思朱雀街東鼓，不憶青龍寺後鍾。唯憶夜深新雪後，新昌臺上七株鬆。故人安慰善為辭，五十專城道未遲。徒使花袍紅似火，其如蓬鬢白成絲？且貪薄俸君應惜，不稱衰容我自知。銀印可憐將底用？只堪歸舍嚇妻兒。小書樓下千竿竹，深火爐前一盞燈。此處與誰相伴宿，燒丹道士坐禪僧。翠幕紅筵高在雲，歌鐘一曲萬家聞。路人指點滕王閣，看送忠州白使君。相看鬢似絲，始作弄璋詩。且有承家望，誰論得力時。莫興三日嘆，猶勝七年遲。我未能忘喜，君應不合悲。嘉名稱道保，乞姓號崔兒。但恐持相併，蒹葭瓊樹枝。去歲歡遊何處去，曲江西岸杏園東。花下忘歸因美景，尊前勸酒是春風。各從微宦風塵裡，共度流年離別中。今日相逢愁又喜，八人分散兩人同。志業過玄晏，詞華似禰衡。多才非福祿，薄命是聰明。不得人間壽，還留身後名。涉江文一首，便可敵公卿。持正奇文甚多，涉江一章尤著。袖裡新詩十首餘，吟看句句是瓊琚。如何持此將干謁，不及公卿一字書。抱枕無言語，空房獨悄然。誰知盡日臥，非病亦非眠。夜半衾裯冷，孤眠懶未能。籠香銷盡火，巾淚滴成冰。為惜影相伴，通宵不滅燈。貌隨年老欲何如，興遇春牽尚有餘。遙見人家花便入，不論貴賤與親疏。好在天涯李使君，江頭相見日黃昏。吏人生梗都如鹿，市井疏蕪只抵村。一隻蘭船當驛路，百層石磴上州門。更無平地堪行處，虛受朱輪五馬恩。風軟雲不動，郡城東北隅。晚來春澹澹，天氣似京都。弦管隨宜有，杯觴不道無。其如親故遠，無可共歡娛。世緣未了治不得，孤負青山心共知。愁君又入都門去，即是紅塵滿眼時。置心思慮外，滅跡是非間。約俸為生計，隨官換往還。耳煩聞曉角，眼醒見秋山。賴此鬆檐下，朝回半日閒。掌珠一顆兒三歲，鬢雪千莖父六旬。豈料汝先為異物，常憂吾不見成人。悲腸自斷非因劍，啼眼加昏不是塵。懷抱又空天默默，依前重作鄧攸身。淺色縠衫輕似霧，紡花紗袴薄於雲。莫嫌輕薄但知著，猶恐通州熱殺君。東亭盡日坐，誰伴寂寥身。綠桂為佳客，紅蕉當美人。笑言雖不接，情狀似相親。不作悠悠想，如何度晚春？前月發京口，今辰次淮涯。二旬四百里，自問行何遲。還鄉無他計，罷郡有餘資。進不慕富貴，退未憂寒飢。以此易過日，騰騰何所為。逢山輒倚棹，遇寺多題詩。酒醒夜深後，睡足日高時。眼底一無事，心中百不知。想到京國日，懶放亦如斯。何必冒風水，促促赴程歸。十五年來洛下居，道緣俗累兩何如？迷路心回因向佛，宦途事了是懸車。全家遁世曾無悶，半俸資身亦有餘。唯是名銜人不會，毗耶長者白尚書。共作千里伴，俱為一郡回。歲陰中路盡，鄉思先春來。山雪晚猶在，淮冰晴欲開。歸歟吟可作，休戀主人杯。忽憶兩家同里巷，何曾一處不追隨。閒遊預算分朝日，靜語多同待漏時。花下放狂衝黑飲，燈前起坐徹明棋。可知風雨孤舟夜，蘆葦叢中作此詩。峽外相逢遠，樽前一會難。即須分手別，且強展眉歡。楚袖蕭條舞，巴弦趣數彈。笙歌隨分有，莫作帝鄉看。蛾眉山勢接雲霓，欲逐劉郎北路迷。若似剡中容易到，春風猶隔武陵溪。七八年來遊洛都，三分遊伴二分無。風前月下花園裡，處處唯殘個老夫。世事勞心非富貴，人生實事是歡娛。誰能逐我來閒坐，時共酣歌傾一壺？老遊春飲莫相違，不獨花稀人亦稀。更勸殘杯看日影，猶應趁得鼓聲歸。閒官兼慢使，著處易停輪。況欲逢新歲，仍初見故人。冒寒尋到洛，待暖始歸秦。亦擬同攜手，城東略看春。聞君澤畔傷春草，憶在天門街裡時。漠漠悽悽愁滿眼，就中惆悵是江蘺。秋蕣晚英無豔色，何因栽種在人家？使君自別羅敷面，爭解回頭愛白花？一雙華亭鶴，數片太湖石。巉巉蒼玉峰，矯矯青雲翮。是時歲雲暮，淡薄煙景夕。庭霜封石稜，池雪印鶴跡。幽致竟誰別，閒靜聊自適。懷哉庾順之，好是今宵客。何處感時節，新蟬禁中聞。宮槐有秋意，風夕花紛紛。寄跡鴛鷺行，歸心鷗鶴群。唯有王居士，知予憶白雲。何日仙遊寺，潭前秋見君？水陸四千裡，何時歸到秦？舟辭三峽雨，馬入九衢塵。有酒留行客，無書寄貴人。唯憑遠傳語，好在曲江春。能文好飲老蕭郎，身似浮雲鬢似霜。生計拋來詩是業，家園忘卻酒為鄉。江從巴峽初成字，猿過巫陽始斷腸。不醉黔中爭去得？磨圍山月正蒼蒼。兔園春雪樑王會，想對金罌詠玉塵。今日相如身在此，不知客右坐何人？筋力年年減，風光日日新。退衙歸逼夜，拜表出侵晨。何處臺無月，誰家池不春。莫言無勝地，自是少閒人。坐厭推囚案，行嫌引馬塵。幾時辭府印，卻作自由身？微雨灑園林，新晴好一尋。低風洗池面，斜日拆花心。暝助嵐陰重，春添水色深。不如陶省事，猶抱有絃琴。江水三回曲，愁人兩地情。磨圍山下色，明月峽中聲。晚後連天碧，秋來徹底清。臨流有新恨，照見白鬚生。勸我酒，我不辭。請君歌，歌莫遲。歌聲長，辭亦切，此辭聽者堪愁絕。洛陽女兒面似花，河南大尹頭如雪。漏傳初五點，雞報第三聲。帳下從容起，窗間曨惖明。照書燈未滅，暖酒火重生。理曲絃歌動，先聞唱渭城。地僻山深古上饒，土風貧薄道程遙。不唯遷客須恓屑，見說居人也寂寥。溪畔毒沙藏水弩，城頭枯樹下山魈。若於此郡為卑吏，刺史廳前又折腰。尺素忽驚來梓澤，雙金不惜送蓬山。八行落泊飛雲雨，五字鎗鏦動佩環。玉韻乍聽堪醒酒，銀鉤細讀當披顏。收藏便作終身寶，何啻三年懷袖間。若為南國春還至，爭向東樓日又長。白片落梅浮澗水，黃梢新柳出城牆。閒拈蕉葉題詩詠，悶取藤枝引酒嘗。樂事漸無身漸老，從今始擬負風光。一月一回同拜表，莫辭侵早過中橋。老於君者應無數，猶趁西京十五朝。幸與鬆筠相近栽，不隨桃李一時開。杏園豈敢妨君去，未有花時且看來。草潤衫襟重，沙幹屐齒輕。仰頭聽鳥立，信腳望花行。暇日無公事，衰年有道情。浮生短於夢，夢裡莫營營。池上有小舟，舟中有胡床。床前有新酒，獨酌還獨嘗。薰若春日氣，皎如秋水光。可洗機巧心，可蕩塵垢腸。岸曲舟行遲，一曲進一觴。未知幾曲醉，醉入無何鄉。夤緣潭島間，水竹深青蒼。身閒心無事，白日為我長。我若未忘世，雖閒心亦忙。世若未忘我，雖退身難藏。我今異於是，身世交相忘。四月池水滿，龜游魚躍出。吾亦愛吾池，池邊開一室。人魚雖異族，其樂歸於一。且與爾為徒，逍遙同過日。爾無羨滄海，蒲藻可委質。吾亦忘青雲，衡茅足容膝。況吾與爾輩，本非蛟龍匹。假如雲雨來，只是池中物。長安盈尺雪，早朝賀君喜。將赴銀臺門，始出新昌裡。上堤馬蹄滑，中路蠟燭死。十里向北行，寒風吹破耳。待漏五門外，候對三殿裡。須鬢凍生冰，衣裳冷如水。忽思仙遊谷，暗謝陳居士。暖覆褐裘眠，日高應未起。朱紱仙郎白雪歌，和人雖少愛人多。明朝說與詩人道，水部如今不姓何。軒蓋光照地，行人為裴回。呼傳君子出，乃是故人來。訪我入窮巷，引君登小臺。臺前多竹樹，池上無塵埃。貧家何所有，新酒三兩杯。停杯款曲語，上馬復遲迴。留守不外宿，日斜宮漏催。但留金刀贈，未接玉山頹。家醞不敢惜，待君來即開。村妓不辭出，恐君囅然咍。形羸骨瘦久修行，一納麻衣稱道情。曾結草菴倚碧樹，天涯知有鳥窠名。月射冷光新殿宇，風敲清韻古杉鬆。問師寶額因何立，笑指橫溪有臥龍。龍昌寺底開山路，巴子臺前種柳林。官職家鄉都忘卻，誰人會得使君心？真宰倒持生殺柄，閒物命長人短命。松枝上鶴蓍下龜，千年不死仍無病。人生不得似龜鶴，少去老來同旦暝。何異花開旦暝間，未落仍遭風雨橫。草得經年菜連月，唯花不與多時節。一年三百六十日，花能幾日供攀折。桃李無言難自訴，黃鶯解語憑君說。鶯雖為說不分明，葉底枝頭謾饒舌。香球趁拍迴環匼，花醆拋巡取次飛。自入春來未同醉，那能夜去獨先歸。荔枝新熟雞冠色，燒酒初開琥珀香。欲摘一枝傾一醆，西樓無客共誰嘗。閒宵靜話喜還悲，聚散窮通不自知。已分雲泥行異路，忽驚雞鶴宿同枝。紫垣曹署榮華地，白髮郎官老丑時。莫怪不如君氣味，此中來校十年遲。風頭向夜利如刀，賴此溫爐軟錦袍。桑落氣薰珠翠暖，柘枝聲引管絃高。酒鉤送醆推蓮子，燭淚粘盤壘蒲萄。不醉遣儂爭散得，門前雪片似鵝毛。日暮天地冷，雨霽山河清。長風從西來，草木凝秋聲。已感歲倏忽，復傷物凋零。孰能不慘悽，天時牽人情。借問空門子，何法易修行？使我忘得心，不教煩惱生。楚山碧巖巖，漢水碧湯湯。秀氣結成象，孟氏之文章。今我諷遺文，思人至其鄉。清風無人繼，日暮空襄陽。南望鹿門山，藹若有餘芳。舊隱不知處，雲深樹蒼蒼。幽僻囂塵外，清涼水木間。臥風秋拂簟，步月夜開關。且得身安泰，從他世險艱。但休爭要路，不必入深山。軒鶴留何用，泉魚放不還。誰人知此味，臨老十年閒。敬亭山外人歸遠，峽石溪邊水去斜。茅屋老妻良釀酒，東籬黃菊任開花。雲環獨揰{右為乖}細蜻蜓，雪手輕柔玳瑁箏。飛鴈一行挑玉柱，十三絃上語嚶嚶。世傳滿子是人名，臨就刑時曲始成。一曲四詞歌八疊，從頭便是斷腸聲。寒月沈沈洞房靜，真珠簾外梧桐影。秋霜欲下手先知，燈底裁縫剪刀冷。與君前後多遷謫，五度經過此路隅。笑問中庭老桐樹，這回歸去免來無？池晚蓮芳謝，窗秋竹意深。更無人作伴，唯對一張琴。憂悲欲作煎心火，榮利先為翳眼塵。架上非無書，眼慵不能看。匣中亦有琴，手慵不能彈。腰慵不能帶，頭慵不能冠。午後恣情寢，午時隨事餐。一餐終日飽，一餐至夜安。飢寒亦閒事，況乃不飢寒。深淺檐花千萬枝，碧紗窗外囀黃鸝。殘妝含淚下簾坐，盡日傷春春不知。一飽百情足，一酣萬事休。何人不衰老，我老心無憂。仕者拘職役，農者老田疇。何人不苦熱，我熱身自由。臥風北窗下，坐月南池頭。腦涼脫烏帽，足熱濯清流。慵發晝高枕，興來夜泛舟。何乃有餘適，只緣無過求。或問諸親友，樂天是與不？亦無別言語，多道天悠悠。悠悠君不知，此味深且幽。但恐君知後，亦來從我遊。松風碎助潮聲急，竹露零添澗水流。金馬東門隻日開，漢庭待詔重仙才。第三松樹非華表，那得遼東鶴下來？秋景引閒步，山遊不知疲。杖藜舍輿馬，十里與僧期。昔嘗憂六十，四體不支援。今來已及此，猶未苦衰羸。予往年有詩云：三十氣太壯，胸中多是非。六十年太老，四體不支援。今故云。心興遇境發，身力因行知。尋雲到起處，愛泉聽滴時。南村韋處士，西寺閒禪師。山頭與澗底，聞健且相隨。今日望鄉迷處所，猿聲暮雨一時來。霜嚴月苦欲明天，忽憶閒居思浩然。自問寒燈夜半起，何如暖被日高眠？唯慚老病披朝服，莫慮飢寒計俸錢。隨有隨無且歸去，擬求豐足是何年？何堪日衰病，復此時炎燠。厭對俗杯盤，倦聽凡絲竹。藤床鋪晚雪，角枕截寒玉。安得清瘦人，新秋夜同宿。非君固不可，何夕枉高躅？若不坐禪銷妄想，即須行醉放狂歌。不然秋月春風夜，爭那閒思往事何？蟲聲冬思苦於秋，不解愁人聞亦愁。我是老翁聽不畏，少年莫聽白君頭。我嗟身老歲方徂，君更官高興轉孤。軍門郡閣曾閒否，禹穴耶溪得到無。酒盞省陪波卷白，骰盆思共彩呼盧。一泓鏡水誰能羨，自有胸中萬頃湖。微之詩云：孫園虎寺隨宜看，不必遙遙羨鏡湖。故以此戲言答之。浦幹潮未應，堤溼凍初銷。粉片妝梅朵，金絲刷柳條。鴨頭新綠水，雁齒小紅橋。莫怪珂聲碎，春來五馬驕。蟬發一聲時，槐花帶兩枝。只應催我老，兼遣報君知。白髮生頭速，青雲入手遲。無過一杯酒，相勸數開眉。新樹低如帳，小臺平似掌。六尺白藤床，一莖青竹杖。風飄竹皮落，苔印鶴跡上。幽境與誰同，閒人自來往。晚遇緣才拙，先衰被病牽。那知垂白日，始是著緋年。身外名徒爾，人間事偶然。我朱君紫綬，猶未得差肩。華陽觀裡仙桃發，把酒看花心自知。爭忍開時不同醉，明朝後日即空枝。風雨暗蕭蕭，雞鳴暮復朝。碎聲籠苦竹，冷翠落芭蕉。水鳥投檐宿，泥蛙入戶跳。仍聞蕃客見，明日欲追朝。曉報櫻桃發，春攜酒客過。綠餳黏盞杓，紅雪壓枝柯。天色晴明少，人生事故多。停杯替花語，不醉擬如何？病臥帝王州，花時不得遊。老應隨日至，春肯為人留？粉壞杏將謝，火繁桃尚稠。白飄僧院地，紅落酒家樓。空裡雪相似，晚來風不休。吟君悵望句，如到曲江頭。昨日詔下去罪人，今日詔下得賢臣。進退者誰非我事，世間寵辱常紛紛。我心與世兩相忘，時事雖聞如不聞。但喜今年飽飯吃，洛陽禾稼如秋雲。更傾一尊歌一曲，不獨忘世兼忘身。三載臥山城，閒知節物情。鶯多過春語，蟬不待秋鳴。氣嗽因寒發，風痰欲雨生。病身無所用，唯解卜陰晴。獨行獨語曲江頭，回馬遲遲上樂遊。蕭颯涼風與衰鬢，誰教計會一時秋？北院人稀到，東窗地最偏。竹煙行灶上，石壁臥房前。性拙身多暇，心慵事少緣。還如病居士，唯置一床眠。一叢暗淡將何比？淺碧籠裙襯紫巾。除卻微之見應愛，人間少有別花人。干時久與本心違，悟道深知前事非。猶厭勞形辭郡印，那將趁伴著朝衣。五千言裡教知足，三百篇中勸式微。少室雲邊伊水畔，比君校老合先歸。官俸將生計，雖貧豈敢嫌。金多輸陸賈，酒足勝陶潛。陶潛詩云：常苦酒不足。床暖僧敷坐，樓晴妓捲簾。日遭齋破用，春賴閏加添。每月常持十齋。是年閏正月也。老向歡彌切，狂於飲不廉。十年閒未足，亦恐涉無厭。霜菊花萎日，風梧葉碎時。怪來秋思苦，緣詠祕書詩。鬢毛霜一色，光景水爭流。易過唯冬日，難銷是老愁。香開綠蟻酒，暖擁褐綾裘。已共崔君約，尊前倒即休。近見頭陀伴，雲師老更慵。性靈閒似鶴，顏壯古於鬆。山裡猶難覓，人間豈易逢。仍聞移住處，太白最高峰。霄漢風塵俱是系，薔薇花委故山深。憐君獨向澗中立，一把紅芳三處心。渠水暗流春凍解，風吹日炙不成凝。鳳池冷暖君諳在，二月因何更有冰？憶君我正泊行舟，望我君應上郡樓。萬里月明同此夜，黃河東面海西頭。銘旌官重威儀盛，騎吹聲繁鹵簿長。後魏帝孫唐宰相，六年七月葬咸陽。墓門已閉笳簫去，唯有夫人哭不休。蒼蒼露草咸陽壟，此是千秋第一秋。送葬萬人皆慘澹，反虞駟馬亦悲鳴。琴書劍珮誰收拾，三歲遺孤新學行。朱檻在空虛，涼風八月初。山形如峴首，江色似桐廬。佛寺乘船入，人家枕水居。高亭仍有月，今夜宿何如？去年八月哭微之，今年八月哭敦詩。何堪老淚交流日，多是秋風搖落時。泣罷幾回深自念，情來一倍苦相思。同年同病同心事，除卻蘇州更是誰？欲去公門返野扉，預思泉竹已依依。更憐家醞迎春熟，一甕醍醐待我歸。好在王員外，平生記得不？共賒黃叟酒，同上莫愁樓。靜接殷勤語，狂隨爛熳遊。那知今日眼，相見冷於秋。碧簟絳紗帳，夜涼風景清。病聞和藥氣，渴聽碾茶聲。露竹偷燈影，煙鬆護月明。何言千里隔，秋思一時生。寒宵勸酒君須飲，君是孤眠七十身。莫道非人身不暖，十分一盞暖於人。三月十四夜，西垣東北廊。碧梧葉重疊，紅藥樹低昂。月砌漏幽影，風簾飄暗香。禁中無宿客，誰伴紫微郎？君以曠懷宜靜境，我因蹇步稱閒官。閉門足病非高士，勞作雲心鶴眼看。筍老蘭長花漸稀，衰翁相對惜芳菲。殘鶯著雨慵休囀，落絮無風凝不飛。行掇木芽供野食，坐牽蘿蔓掛朝衣。十年分手今同醉，醉未如泥莫道歸。老去親朋零落盡，秋來弦管感傷多。尚書宅畔悲鄰笛，廷尉門前嘆雀羅。綠綺窗空分妓女，絳紗帳掩罷笙歌。歡娛未足身先去，爭奈書生薄命何。吾師道與佛相應，念念無為法法能。口藏宣傳十二部，心臺照耀百千燈。盡離文字非中道，長住虛空是小乘。少有人知菩薩行，世間只是重高僧。曾嗟放逐同巴峽，且喜歸還會洛陽。時命到來須作用，功名未立莫思量。銀銜叱撥欺風雪，金屑琵琶費酒漿。更待城東桃李發，共君沉醉兩三場。曉景麗未熱，晨飈鮮且涼。池幽綠蘋合，霜潔白蓮香。深掃竹間徑，靜拂松下床。玉柄鶴翎扇，銀罌雲母漿。屏除無俗物，瞻望唯清光。何人擬相訪，嬴女從蕭郎。水積春塘晚，陰交夏木繁。舟船如野渡，籬落似江村。靜拂琴床蓆，香開酒庫門。慵閒無一事，時弄小嬌孫。年來數出覓風光，亦不全閒亦不忙。放鞚體安騎穩馬，隔袍身暖照晴陽。迎春日日添詩思，送老時時放酒狂。除卻髭鬚白一色，其餘未伏少年郎。未能同隱雲林下，且復相招祿仕間。隨月有錢勝賣藥，終年無事抵歸山。鏡湖水遠何由泛，棠樹枝高不易攀。惆悵八科殘四在，兩人榮鬧兩人閒。喧喧車騎帝王州，羈病無心逐勝遊。明月春風三五夜，萬人行樂一人愁。原上新墳委一身，城中舊宅有何人？妓堂賓閣無歸日，野草山花又欲春。門客空將感恩淚，白楊風裡一沾巾。真娘墓頭春草碧，心奴鬢上秋霜白。為問蘇臺酒席中，使君歌笑與誰同。就中猶有楊瓊在，堪上東山伴謝公。敦詩說禮中軍帥，重士輕財大丈夫。常與師徒同苦樂，不教親故隔榮枯。花鈿坐繞黃金印，絲管行隨白玉壺。商皓老狂唯愛醉，時時能寄酒錢無。閒遊何必多徒侶，相勸時時舉一杯。博望苑中無職役，建春門外足池臺。綠油剪葉蒲新長，紅蠟粘枝杏欲開。白馬朱衣兩宮相，可憐天氣出城來。起戴烏紗帽，行披白布裘。爐溫先暖酒，手冷未梳頭。早景煙霜白，初寒鳥雀愁。詩成遣誰和，還是寄蘇州。珊瑚鞭嚲馬踟躕，引手低蛾索一盂。腰為逆風成弱柳，面因衝冷作凝酥。銀篦穩篸烏羅帽，花襜宜乘叱撥駒。雪裡君看何所似，王昭君妹寫真圖。下馬閒行伊水頭，涼風清景勝春遊。何事古今詩句裡，不多說著洛陽秋？玉珮金章紫花綬，紵衫藤帶白綸巾。晨興拜表稱朝士，晚出遊山作野人。達磨傳心令息念，玄元留意遣同塵。八關淨戒齋銷日，一曲狂歌醉送春。酒肆法堂方丈室，其間豈是兩般身。病來道士教調氣，老去山僧勸坐禪。孤負春風楊柳曲，去年斷酒到今年。坐酌泠泠水，看煎瑟瑟塵。無由持一碗，寄與愛茶人。高臥閒行自在身，池邊六見柳條新。幸逢堯舜無為日，得作羲皇向上人。四皓再除猶且健，三州罷守未全貧。莫愁客到無供給，家醞香濃野菜春。非莊非宅非蘭若，竹樹池亭十畝餘。非道非僧非俗吏，褐裘烏帽閉門居。夢遊信意寧殊蝶，心樂身閒便是魚。雖未定知生與死，其間勝負兩何如。香檀文桂苦雕鐫，生理何曾得自全。知我無材老樗否，一枝不損盡天年。東林寺裡西廊下，石片鐫題數首詩。言句怪來還校別，看名知是老湯師。海水桑田欲變時，風濤翻覆沸天池。鯨吞蛟鬥波成血，深澗游魚樂不知。滿池春水何人愛，唯我回看指似君。直似挼藍新汁色，與君南宅染羅裙。山路難行日易斜，煙村霜樹欲棲鴉。夜歸不到應閒事，熱飲三杯即是家。黃梅縣邊黃梅雨，白頭浪裡白頭翁。九江闊處不見岸，五月盡時多惡風。人間隱路應無限，何事拋身在此中？東歸多旅恨，西上少知音。寒食看花眼，春風落日心。百憂當二月，一醉直千金。到處公卿席，無辭酒醆深。北客勞相訪，東樓為一開。褰簾待月出，把火看潮來。豔聽竹枝曲，香傳蓮子杯。寒天殊未曉，歸騎且遲迴。松下軒廊竹下房，暖檐晴日滿繩床。淨名居士經三卷，榮啟先生琴一張。老去齒衰嫌橘醋，病來肺渴覺茶香。有時閒酌無人伴，獨自騰騰入醉鄉。常愛西亭面北林，公私塵事不能侵。共閒作伴無如鶴，與老相宜只有琴。莫遣是非分作界，須教吏隱合為心。可憐此道人皆見，但要修行功用深。晚來林鳥語殷勤，似惜風光說向人。遣脫破袍勞報暖，催沽美酒敢辭貧？聲聲勸醉應須醉，一歲唯殘半日春。三十年來坐對山，唯將無事化人間。齋時往往聞鍾笑，一食何如不食閒？八月涼風吹白幕，寢門廊下哭微之。妻孥朋友來相吊，唯道皇天無所知。文章卓犖生無敵，風骨英靈歿有神。哭送咸陽北原上，可能隨例作灰塵？人少街荒已寂寥，風多塵起重蕭條。上陽落葉飄宮樹，中渡流澌擁渭橋。出早冒寒衣校薄，歸遲侵黑酒全消。如今不是閒行日，日短天陰坊曲遙。鸞鳳翱翔在寥廓，貂蟬蕭灑出埃塵。致成堯舜昇平代，收得夔龍強健身。拋擲功名還史冊，分張歡樂與交親。商山老皓雖休去，終是留侯門下人。三盞醺醺四體融，妓亭檐下夕陽中。千聲方響敲相續，一曲雲和戛未終。今日心情如往日，秋風氣味似春風。唯憎小吏樽前報，道去衙時水五筒。海梅半白柳微黃，凍水初融日欲長。度臘都無苦霜霰，迎春先有好風光。郡中起晚聽衙鼓，城上行慵倚女牆。公事漸閒身且健，使君殊未厭餘杭。虹樑雁齒隨年換，素板朱欄逐日修。但恨尚書能久別，莫愁川守不頻遊。重移舊柱開中眼，亂種新花擁兩頭。李郭小船何足問，待君乘過濟川舟。旱久炎氣盛，中人若燔燒。清風隱何處，草樹不動搖。何以避暑氣，無如出塵囂。行行都門外，佛閣正岧嶢。清涼近高生，煩熱委靜銷。開襟當軒坐，意泰神飄飄。回看歸路傍，禾黍盡枯焦。獨善誠有計，將何救旱苗。晚坐鬆檐下，宵眠竹閣間。清虛當服藥，幽獨抵歸山。巧未能勝拙，忙應不及閒。無勞別修道，即此是玄關。雙剎夾虛空，緣雲一徑通。似從忉利下，如過劍門中。燈火光初合，笙歌曲未終。可憐獅子座，舁出淨名翁。池邊新種七株梅，欲到花時點檢來。莫怕長州桃李妒，今年好為使君開。隔宿書招客，平明飲暖寒。麴神寅日合，酒聖卯時歡。促膝才飛白，酡顏已渥丹。碧籌攢米碗，紅袖拂骰盤。醉後歌尤異，狂來舞可難。拋杯語同坐，莫作老人看。紫粉筆含尖火焰，紅胭脂染小蓮花。芳情鄉思知多少，惱得山僧悔出家。火銷灰復死，疏葉已經旬。豈是人情薄，其如天氣春。風寒忽再起，手冷重相親。卻就紅爐坐，心如逢故人。過得炎蒸月，尤宜老病身。衣裳朝不潤，枕簟夜相親。樓月纖纖早，波風嫋嫋新。光陰與時節，先感是詩人。眾皆賞春色，君獨憐春意。春意竟如何，老夫知此味。燭餘減夜漏，衾暖添朝睡。恬和臺上風，虛潤池邊地。開遲花養豔，語懶鶯含思。似訝隔年齋，如勸迎春醉。何日同宴遊，心期二月二。小舫一艘新造了，輕裝樑柱庳安篷。深坊靜岸遊應遍，淺水低橋去盡通。黃柳影籠隨棹月，白蘋香起打頭風。慢牽欲傍櫻桃泊，借問誰家花最紅？少年怪我問如何，何事朝朝醉復歌？號作樂天應不錯，憂愁時少樂時多。下直遇春日，垂鞭出禁闈。兩人攜手語，十里看山歸。柳色早黃淺，水文新綠微。風光向晚好，車馬近南稀。機盡笑相顧，不驚鷗鷺飛。早起或因攜酒出，晚歸多是看花回。若拋風景長閒坐，自問東京作底來。不厭東南望，江樓對海門。風濤生有信，天水合無痕。鷁帶雲帆動，鷗和雪翻浪。魚鹽聚為市，煙火起成村。日腳金波碎，峰頭鈿點繁。送鞦韆裡雁，報暝一聲猿。已豁煩襟悶，仍開病眼昏。郡中登眺處，無勝此東軒。拂波雲色重，灑葉雨聲繁。水鷺雙飛起，風荷一向翻。空濛連北岸，蕭颯入東軒。或擬湖中宿，留船在寺門。苦竹林邊蘆葦叢，停舟一望思無窮。青苔撲地連春雨，白浪掀天盡日風。忽忽百年行欲半，茫茫萬事坐成空。此生飄蕩何時定？一縷鴻毛天地中。郭外迎人月，湖邊醒酒風。誰留使君飲？紅燭在舟中。涼風木槿籬，暮雨槐花枝。並起新秋思，為得故人詩。避地鳥擇木，升朝魚在池。城中與山下，喧靜暗相思。荷香清露墜，柳動好風生。微月初三夜，新蟬第一聲。乍聞愁北客，靜聽憶東京。我有竹林宅，別來蟬再鳴。不知池上月，誰撥小船行？一葉落梧桐，年光半又空。秋多上階日，涼足入懷風。病瘦形如鶴，愁焦鬢似蓬。損心詩思裡，伐性酒狂中。華蓋何曾惜，金丹不致功。猶須自慚愧，得作白頭翁。柳老春深日又斜，任他飛向別人家。誰能更學孩童戲，尋逐春風捉柳花。不厭西丘寺，閒來即一過。舟船轉雲島，樓閣出煙蘿。路入青松影，門臨白月波。魚跳驚秉燭，猿覷怪鳴珂。搖曳雙紅旆，娉婷十翠娥。香花助羅綺，鍾梵避笙歌。領郡時將久，遊山數幾何。一年十二度，非少亦非多。月好好獨坐，雙鬆在前軒。西南微風來，潛入枝葉間。蕭寥發為聲，半夜明月前。寒山颯颯雨，秋琴泠泠弦。一聞滌炎暑，再聽破昏煩。竟夕遂不寐，心體俱翛然。南陌車馬動，西鄰歌吹繁。誰知茲檐下，滿耳不為喧。正抽碧線繡紅羅，忽聽黃鶯斂翠蛾。秋思冬愁春恨望，大都不得意時多。潯陽少有風情客，招宿湖亭盡卻回。水檻虛涼風月好，夜深誰共阿憐來？新竹夾平流，新荷拂小舟。眾皆嫌好拙，誰肯伴閒遊？客為忙多去，僧因飯暫留。獨憐韋處士，盡日共悠悠。老眼花前暗，春衣雨後寒。舊詩多忘卻，新酒且嘗看。拙定於身穩，慵應趁伴難。漸銷名利想，無夢到長安。主草色斑斑春雨晴，利仁坊北面西行。踟躕立馬緣何事，認得張家歌吹聲。洛陽堰上新晴日，長夏門前欲暮春。遇酒即沽逢樹歇，七年此地作閒人。風吹楊柳出牆枝，憶得同歡共醉時。每到集賢坊地過，不曾一度不低眉。樑王舊館雪濛濛，愁殺鄒枚二老翁。此句兼屬夢得。假使明朝深一尺，亦無人到兔園中。亂蓬為鬢布為巾，曉蹋寒山自負薪。一種錢唐江畔女，著紅騎馬是何人。震澤平蕪岸，松江落葉波。在宮常夢想，為客始經過。水面排罾網，船頭簇綺羅。朝盤鱠紅鯉，夜燭無青娥。雁斷知風急，潮平見月多。繁絲與促管，不解和漁歌。蕭蕭誰家村，秋梨葉半坼。漠漠誰家園，秋韭花初白。路逢故里物，使我嗟行役。不歸渭北村，又作江南客。去鄉徒自苦，濟世終無益。自問波上萍，何如澗中石。良時光景長虛擲，壯歲風情已暗銷。忽憶同為校書日，每年同醉是今朝。銀泥裙映錦障泥，畫舸停橈馬簇蹄。清管曲終鸚鵡語，紅旗影動薄寒嘶。漸消酒色朱顏淺，欲話離情翠黛低。莫忘使君吟詠處，女墳湖北武丘西。四弦不似琵琶聲，亂寫真珠細撼鈴。指底商風悲颯颯，舌頭胡語苦醒醒。如言都尉思京國，似訴明妃厭虜庭。遷客共君想勸諫，春腸易斷不須聽。五年兩郡亦堪嗟，偷出遊山走看花。自此光陰為己有，從前日月屬官家。樽前免被催迎使，枕上休聞報坐衙。睡到午時歡到夜，回看官職是泥沙。三鄉過日君年幾，今日君年五十餘。不獨年催身亦變，校書郎變作尚書。慵中又少經過處，別後都無勸酒人。不挈一壺相就醉，若為將老度殘春。微之謫去千餘里，太白無來十一年。今日見名如見面，塵埃壁上破窗前。憶除司馬向江州，及此凡經十五秋。雖在簪裾從俗累，半尋山水是閒遊。謫居終帶鄉關思，領郡猶分邦國憂。爭似如今作賓客，都無一念到心頭。好去民曹李判官，少貪公事且謀歡。男兒未死爭能料，莫作忠州刺史看。樹綠晚陰合，池涼朝氣清。蓮開有佳色，鶴唳無凡聲。唯此閒寂境，愜我幽獨情。病假十五日，十日臥茲亭。明朝吏呼起，還複視黎無氓。為我引杯添酒飲，與君把箸擊盤歌。詩稱國手徒為爾，命壓人頭不奈何。舉眼風光長寂寞，滿朝官職獨蹉跎。亦知合被才名折，二十三年折太多。巫女廟花紅似粉，昭君村柳翠於眉。誠知老去風情少，見此爭無一句詩？笙歌旖旎曲終頭，轉作離聲滿座愁。箏怨朱弦從此斷，燭啼紅淚為誰流？夜長似歲嘆宜盡，醉未如泥飲莫休。何況雞鳴即須別，門前風雨冷修修。歸來二週歲，二歲似須臾。池藕重生葉，林鴉再引雛。時豐實倉廩，春暖葺庖廚。更作三年計，三年身健無。良璞含章久，寒泉徹底幽。矩浮光灩灩，方折浪悠悠。凌亂波紋異，縈迴水性柔。似風搖淺瀨，疑月落清流。潛潁應傍達，藏真豈上浮。玉人如不見，淪棄即千秋。頭風目眩乘衰老，只有增加豈有瘳。傳雲：有加而無瘳。花發眼中猶足怪，柳生肘上亦須休。大窠羅綺看才辨，小字文書見便愁。必若不能分黑白，卻應無悔復無尤。暗蟲唧唧夜綿綿，況是秋陰欲雨天。猶恐愁人暫得睡，聲聲移近臥床前。黃壤詎知我？白頭徒憶君。唯將老年淚，一灑故人文。遺文三十軸，軸軸金玉聲。龍門原上土，埋骨不埋名。臨高始見人寰小，對遠方知色界空。回首卻歸朝市去，一稊米落太倉中。趙村紅杏每年開，十五年來看幾回？七十三人難再到，今春來是別花來。結構池西廊，疏理池東樹。此意人不知，欲為待月處。持刀間密竹，竹少風來多。此意人不會，欲令池有波。蕃草蓆鋪楓葉岸，《竹枝》歌送菊花杯。明年尚作南賓守，或可重陽更一來。早風吹土滿長衢，驛騎星軺盡疾驅。共笑籃舁亦稱使，日馳一驛向東都。聞君洛下住多年，何處春流最可憐？為問魏王堤岸下，何如同德寺門前？無妨水色堪閒玩，不得泉聲伴醉眠。那似此堂簾幕底，連明連夜碧潺湲。衰容禁得無多酒，秋鬢新添幾許霜。縱有風情應淡薄，假如老健莫誇張。興來吟詠從成癖，飲後酣歌少放狂。不為倚官兼挾勢，因何入得少年場？春風秋月攜歌酒，八十年來玩物華。已見曾孫騎竹馬，猶聽侍女唱梅花。入鄉不杖歸時健，出郭乘軺到處誇。兒著繡衣身衣錦，東陽門戶勝滕家。官橋晴雪曉峨峨，老尹行吟獨一過。紫綬相輝應不惡，白鬚同色復如何？悠揚短景凋年急，牢落衰情感事多。猶賴洛中饒醉客，時時我喚笙歌。名利既兩忘，形體方自遂。臥掩羅雀門，無人驚我睡。睡足鬥擻衣，閒步中庭地。食飽摩挲腹，心頭無一事。除卻玄晏翁，何人知此味。送君何處展離筵，大梵王宮大雪天。庾嶺梅花落歌管，謝家柳絮撲金田。亂從紈袖交加舞，醉入籃輿取次眠。卻笑召鄒兼訪戴，只持空酒駕空船。反照前山雲樹明，從君苦道似華清。試聽腸斷巴猿叫，早晚驪山有此聲？自慚到府來週歲，惠愛威稜一事無。唯是改張官酒法，漸從濁水作醍醐。落日驅單騎，涼風換袷衣。遠魚傳信至，秋雁趁行飛。洛下閒居住，城東醉伴稀。莫辭船舫重，多覓酒錢歸。學人言語憑床行，嫩似花房脆似瓊。才知恩愛迎三歲，未辨東西過一生。汝異下殤應殺禮，吾非上聖詎忘情。傷心自嘆鳩巢拙，長墮春雛養不成。羅敷斂雙袂，樊姬獻一杯。不見舒員外，秋菊為誰開？晚起春寒慵裹頭，客來池上偶同遊。東臺御史多提舉，莫按金章系布裘。池畔最平處，樹陰新合時。移床解衣帶，坐任清風吹。舉棹鳥先覺，垂綸魚未知。前頭何所有，一卷晉公詩。南龍興寺春晴後，緩步徐吟繞四廊。老趁風花應不稱，閒尋鬆雪正相當。吏人引從多乘輿，賓客逢迎少下堂。不擬人間更求事，些些疏懶亦何妨。天宮高閣上何頻，每上令人耳目新。前日晚登緣看雪，今朝晴望為迎春。林鶯何處吟箏柱，牆柳誰家晒麴塵。可惜三川虛作主，風光不屬白頭人。庭小同蝸舍，門閒稱雀羅。火將燈共盡，風與雪相和。老睡隨年減，衰情向夕多。不知同病者，爭奈夜長何。莫嫌地窄林亭小，莫厭貧家活計微。大有高門鎖寬宅，主人到老不曾歸。東里素帷猶未徹，南鄰丹旐又新懸。衡門蝸舍自慚愧，收得身來已五年。世事平分眾所知，何嘗苦樂不相隨。唯餘耽酒狂歌客，只有樂時無苦時。槐陰歇鞍馬，柳絮惹衣巾。日晚獨歸路，春深多思人。去家才百里，為客只三旬。已念紗窗下，應生寶瑟塵。悄悄初別夜，去住兩盤桓。行子孤燈店，居人明月軒。平生共貧苦，未必日成歡。及此暫為別，懷抱已憂煩。況是庭葉盡，復思山路寒。如何為不念？馬瘦衣裳單。瘴地風霜早，溫天氣候催。窮冬不見雪，正月已聞雷。震蟄蟲蛇出，驚枯草木開。空餘客方寸，依舊似寒灰。自別崔公四五秋，因何臨老轉風流。歸來不說秦中事，歇定唯謀洛下游。酒面浮花應是喜，歌眉斂黛不關愁。得君更有無厭意，猶恨尊前欠老劉。欲話毗陵君反袂，欲言夏口我沾衣。誰知臨老相逢日，悲嘆聲多語笑稀。下馬柳陰下，獨上堤上行。故人千萬裡，新蟬三兩聲。城中曲江水，江上江陵城。兩地新秋思，應同此日情。明月峽邊逢制使，黃茅岸上是忠州。到城莫說忠州惡，無益虛教楊八愁。把酒承花花落頻，花香酒味相和春。莫言不是江南會，虛白亭中舊主人。朝問此心何所思，暮問此心何所為。不入公門慵斂手，不看人面免低眉。居士室間眠得所，少年場上飲非宜。閒談娓娓留諸老，美醞徐徐進一卮。心未曾求過分事，身常少有不安時。此心除自謀身外，更問其餘盡不知。朱門深鎖春池滿，岸落薔薇水浸莎。畢竟林塘誰是主？主人來少客來多。毛公壇上片雲閒，得道何年去不還。千載鶴翎歸碧落，五湖空鎮萬重山。採石江邊李白墳，遶田無限草連雲。可憐荒壟窮泉骨，曾有驚天動地文。但是詩人多薄命，就中淪落不過君。渚蘋溪草猶堪薦，大雅遺風不可聞。西來為看秦山雪，東去緣尋洛苑春。來去騰騰兩京路，閒行除我更無人。蕭疏秋竹籬，清淺秋風池。一隻短舫艇，一張斑鹿皮。皮上有野叟，手中持酒卮。半酣箕踞坐，自問身為誰。嚴子垂釣日，蘇門長嘯時。悠然意自得，意外何人知。李放寫我真，寫來二十載。莫問真何如，畫亦銷光彩。朱顏與玄鬢，日夜改復改。無嗟貌遽非，且喜身猶在。南省去拂衣，東都來掩扉。病將老齊至，心與身同歸。白首外緣少，紅塵前事非。懷哉紫芝叟，千載心相依。管急絲繁拍漸稠，綠腰宛轉曲終頭。誠知樂世聲聲樂，老病人聽未免愁。頭青眉眼細，十四女沙彌。夜靜雙林怕，春深一食飢。步慵行道困，起晚誦經遲。應似仙人子，花宮未嫁時。惻惻復惻惻，逐臣返鄉國。前事難重論，少年不再得。泥塗絳老頭斑白，炎瘴靈均面黎黑。六年不死卻歸來，道著姓名人不識。雖慵興猶在，雖老心猶健。昨日山水遊，今朝花酒宴。山榴豔似火，王蕊飄如霰。榮落逐瞬遷，炎涼隨刻變。未收木綿褥，已動蒲葵扇。且喜物與人，年年得相見。月在洛陽天，天高淨如水。下有白頭人，攬衣中夜起。思遠鏡亭上，光深書殿裡。眇然三處心，相去各千里。曄曄復煌煌，花中無比方。豔夭宜小院，條短稱低廊。本是山頭物，今為砌下芳。千叢相向背，萬朵互低昂。照灼連朱檻，玲瓏映粉牆。風來添意態，日出助晶光。漸綻胭脂萼，猶含琴軫房。離披亂剪綵，斑駁未勻妝。絳焰燈千炷，紅裙妓一行。此時逢國色，何處覓天香。恐合栽金闕，思將獻玉皇。好差青鳥使，封作百花王。霽色鮮宮殿，秋聲脆管絃。聖明千歲樂，歲歲似今年。紅裾明月夜，碧簟早秋時。好向昭陽宿，天涼玉漏遲。池月夜淒涼，池風曉蕭颯。欲入池上冬，先葺池中閣。向暖窗戶開，迎寒簾幕合。苔封舊瓦木，水照新朱蠟。軟火深土爐，香醪小瓷榼。中有獨宿翁，一燈對一榻。鶯早乍啼猶冷落，花寒欲發尚遲疑。雪作鬚眉雲作衣，遼東華表鶴雙歸。當時一鶴猶希有，何況今逢兩令威。人定月朧明，香消枕簟清。翠屏遮燭影，紅袖下簾聲。坐久吟方罷，眠初夢未成。誰家教鸚鵡，故故語相驚。風雲聚散期難定，魚鳥飛沈勢不同。紅燭清樽久延佇，出門入門天欲曙。星稀月落竟不來，煙柳朧朧鵲飛去。竹橋新月上，水岸涼風至。對月五六人，管絃三兩事。留連池上酌，款曲城外意。或嘯或謳吟，誰知此閒味。回看市朝客，矻矻趨名利。朝忙少遊宴，夕困多眠睡。清涼屬吾徒，相逢勿辭醉。鬱郁復鬱郁，伏熱何時畢。行入七葉堂，煩暑隨步失。檐雨稍霏微，窗風正蕭瑟。清宵一覺睡，可以銷百疾。魏王堤下水，聲似使君灘。惆悵回頭聽，躊躕立馬看。盪風波眼急，翻雪浪心寒。憶得瞿唐事，重吟行路難。今朝一壺酒，言送漳州牧。半自要閒遊，愛花憐草綠。花前下鞍馬，草上攜絲竹。行客飲數杯，主人歌一曲。端居惜風景，屢出勞僮僕。獨醉似無名，借君作題目。悠悠一別已三年，相望相思明月天。腸斷青天望明月，別來三十六回圓。家雖日漸貧，猶未苦飢凍。身雖日漸老，幸無急病痛。眼逢鬧處合，心向閒時用。既得安穩眠，亦無顛倒夢。野鶴一辭籠，虛舟長任風。送愁還鬧處，移老入閒中。身更求何事，天將富此翁。此翁何處富，酒庫不曾空。劉仁軌詩云：天將富此翁。以一醉為富也。病來心靜一無思，老去身閒百不為。忽忽眼塵猶愛睡，些些口業尚誇詩。葷腥每斷齋居月，香火常親宴坐時。萬慮消停百神泰，唯應寂寞殺三尸。司空愛爾爾須知，不信聽吟送鶴詩。羽翮勢高寧惜別，稻粱恩厚莫愁飢。夜棲少共雞爭樹，曉浴先饒鳳占池。穩上青雲勿回顧，的應勝在白家時。稽山鏡水歡遊地，犀帶金章榮貴身。官職比君雖校小，封疆與我且為鄰。郡樓對玩千峰月，江界平分兩岸春。杭越風光詩酒主，相看更合與何人。高臥深居不見人，功名斗藪似灰塵。唯留一部清商樂，月下風前伴老身。白首餘杭白太守，落魄拋名來已久。一辭渭北故園春，再把江南新歲酒。杯前笑歌徒勉強，鏡裡形容漸衰朽。領郡慚當潦倒年，鄰州喜得平生友。長洲草接松江岸，曲水花連鏡湖口。老去還能痛飲無，春來曾作閒遊否。憑鶯傳語報李六，倩雁將書與元九。莫嗟一日日催人，且貴一年年入手。儀容白皙上仙郎，方寸清虛內道場。兩翼化生因服藥，三尸餓死為休糧。醮壇北向宵佔鬥，寢室東開早納陽。盡日窗間更無事，唯燒一炷降真香。掌綸不稱吾應笑，典郡無能我自知。別詔忽驚新命出，同寮偶與夙心期。春坊瀟灑優閒地，秋鬢蒼浪老大時。獨佔二疏應未可，龍樓見擬覓分司。無限少年非我伴，可憐清夜與誰同。歡娛牢落中心少，親故凋零四面空。紅葉樹飄風起後，白鬚人立月明中。前頭更有蕭條物，老菊衰蘭三兩叢。昏昏老與病相和，感物思君嘆復歌。聲早雞先知夜短，色濃柳最佔春多。沙頭雨染斑斑草，水面風驅瑟瑟波。可道眼前光景惡，其如難見故人何。職散優閒地，身慵老大時。送春唯有酒，銷日不過棋。祿米獐牙稻，園蔬鴨腳葵。飽餐仍晏起，餘暇弄龜兒。莫悲金谷園中月，莫嘆天津橋上春。若學多情尋往事，人間何處不傷神？昨日詔書下，求賢凡陸沈。無論能與否，皆起徇名心。君獨南遊去，雲山蜀路深。眼看過半百，早晚掃巖扉。白首誰能住，青山自不歸。百千萬劫障，四十九年非。會擬抽身去，當風斗擻衣。繚繞宮牆圍禁林，半開閶闔曉沈沈。天晴更覺南山近，月出方知西掖深。病對詞頭慚彩筆，老看鏡面愧華簪。自嫌野物將何用，土木形骸麋鹿心。憑仗江波寄一辭，不須惆悵報微之。猶勝往歲峽中別，灩五預堆邊招手時。六纛雙旌萬鐵衣，並汾舊路滿光輝。青衫書記何年去，紅旆將軍昨日歸。藩鎮例驅紅旆詩作馬蹄隨筆走，獵酣鷹翅伴觥飛。北都莫作多時計，再為蒼生入紫微。三十年前路，孤舟重往還。繞身新眷屬，舉目舊鄉關。事去唯留水，人非但見山。啼襟與愁鬢，此日兩成斑。遊山弄水攜詩卷，看月尋花把酒杯。六事盡思君作伴，幾時歸到洛陽來？金馬門前回劍珮，鐵牛城下擁旌旗。他時萬一為交代，留取甘棠三兩枝。大紅旆引碧幢旌，新拜將軍指點行。戰將易求何足貴，書生難得始堪榮。離筵歌舞花叢散，候騎刀槍雪隊迎。應笑蹉跎白頭尹，風塵唯管洛陽城。汴河無景思，秋日又悽悽。地薄桑麻瘦，村貧屋舍低。早苗多間草，濁水半和泥。最是蕭條處，茅城驛向西。靜得亭上境，遠諧塵外蹤。憑軒東南望，鳥滅山重重。竹露冷煩襟，杉風清病容。曠然宜真趣，道與心相逢。即此可遺世，何必蓬壺峰。靜愛青苔院，深宜白髮翁。貌將鬆共瘦，心與竹俱空。暖有低檐日，春多揚幕風。平生閒境界，盡在五言中。年年漸見南方物，事事堪傷北客情。山鬼趫跳唯一足，峽猿哀怨過三聲。帆開青草湖中去，衣溼黃梅雨裡行。別後雙魚難定寄，近來潮不到湓城。南陌傷心別，東風滿把春。莫欺楊柳弱，勸酒勝於人。自請假來多少日，五旬光景似須臾。已判到老為狂客，不分當春作病夫。楊柳花飄新白雪，櫻桃子綴小紅珠。頭風不敢多多飲，能酌三分相勸無？樑王捐館後，枚叟過門時。有淚人還泣，無情雪不知。臺亭留盡在，賓客散何之？唯有蕭條雁，時來下故池。今日元家宅，櫻桃發幾枝。稀稠與顏色，一似去年時。失卻東園主，春風可得知？官初罷後歸來夜，天欲明前睡覺時。起坐思量更無事，身心安樂復誰知？身適忘四支，心適忘是非。既適又忘適，不知吾是誰。百體如槁木，兀然無所知。方寸如死灰，寂然無所思。今日復明日，身心忽兩遺。行年三十九，歲暮日斜時。四十心不動，吾今其庶幾？夜深吟罷一長吁，老淚燈前溼白鬚。二十年前舊詩卷，十人酬和九人無。平生相見即眉開，靜念無如李與崔。各是天涯為刺史，緣何不覓九江來？昨夜涼風又颯然，螢飄葉墜臥床前。逢秋莫嘆須知分，已過潘安三十年。厭從薄宦校青簡，悔別故山思白雲。猶喜蘭臺非傲吏，歸時應免動移文。誰家思婦秋搗帛？月苦風悽砧杵悲。八月九日正長夜，千聲萬聲無了時。應到天明頭盡白，一聲添得一莖絲。稱意新官又少年，秋涼身健好朝天。青雲上了無多路，卻要徐驅穩著鞭。輕衣穩馬槐陰路，漸近東來漸少塵。耳鬧久憎聞俗事，眼明初喜見閒人。昔曾對作承華相，今復連為博望賓。始信淡交宜久遠，與君轉老轉相親。白頭垂淚話梨園，五十年前雨露恩。莫問華清今日事，滿山紅葉鎖宮門。新詩絕筆聲名歇，舊卷生塵篋笥深。時向歌中聞一句，未容傾耳已傷心。箬峴亭東有小池，早荷新荇綠參差。中宵把火行人發，驚起雙棲白鷺鷥。何因散地共徘徊，人道君才我不才。騎少馬蹄生易蹶，用稀印鎖澀難開。妻知年老添衣絮，婢報天寒撥酒醅。更愧小胥諮拜表，單衫衝雪夜深來。暖閣春初入，溫爐興稍闌。晚風猶冷在，夜火且留看。獨宿相依久，多情慾別難。誰能共天語，長遣四時寒？斜憑繡床愁不動，紅銷帶緩綠鬟低。遼陽春盡無訊息，夜合花前日又西。非琴非瑟亦非箏，撥柱推絃調未成。欲散白頭千萬恨，只消紅袖兩三聲。倖免非常病，甘當本分衰。眼昏燈最覺，腰瘦帶先知。樹葉霜紅日，髭鬚雪白時。悲愁緣欲老，老過卻無悲。露白風清庭戶涼，老人先著夾衣裳。舞腰歌袖拋何處，唯對無絃琴一張。樓上金風聲漸緊，月中銀字韻初調。促張弦柱吹高管，一曲涼州入泬寥。檐間清風簟，松下明月杯。幽意正如此，況乃故人來。閒繞洛陽城，無人知姓名。病乘籃輿出，老著茜衫行。處處花相引，時時酒一傾。借君溪閣上，醉詠兩三聲。但喜暑隨三伏去，不知秋送二毛來。更無別計相寬慰，故遣陽關勸一杯。孟夏愛吾廬，陶潛語不虛。花樽飄落酒，風案展開書。鄰女偷新果，家僮漉小魚。不知皇甫七，池上興何如？謫宦心都慣，辭鄉去不難。緣留龜子住，涕淚一闌干。小子須嬌養，鄒婆為好看。銀匙封寄汝，憶我即加餐。右翅低垂左脛傷，可憐風貌甚昂藏。亦知白日青天好，未要高飛且養瘡。有女名羅子，生來才兩春。我今年已長，日夜二毛新。顧念嬌啼面，思量老病身。直應頭似雪，始得見成人。雲雨三年別，風波萬里行。愁來正蕭索，況見古人名。南院今秋遊宴少，西坊近日往來頻。假如宰相池亭好，作客何如作主人。夜半樟亭驛，愁人起望鄉。月明何所見？潮水白茫茫。經窗燈焰短，僧爐火氣深。索落廬山夜，風雪宿東林。潯陽遷謫地，洛陽離亂年。煙塵三川上，炎瘴九江邊。鄉心坐如此，秋風仍颯然。村杏野桃繁似雪，行人不醉為誰開。賴逢山縣盧明府，引我花前勸一杯。雪鬢年顏老，霜庭景氣秋。病看妻撿藥，寒遣婢梳頭。身外名何有，人間事且休。澹然方寸內，唯擬學虛舟。為我踟躕停酒盞，與君約略說杭州。山名天竺堆青黛，湖號錢唐瀉綠油。大屋檐多裝雁齒，小航船亦畫龍頭。所嗟水路無三百，官系何因得再遊？誰人功畫麒麟閣？何客新投魑魅鄉？兩處榮枯君莫問，殘春更醉兩三場。午後郊園靜，晴來景物新。雨添山氣色，風借水精神。永日若為度，獨遊何所親。仙禽狎君子，芳樹倚佳人。蟻鬥王爭肉，蝸移舍逐身。蝶雙知伉儷，蜂分見君臣。蠢蠕形雖小，逍遙性即均。不知鵬與鷃，相去幾微塵。蹇步垂朱綬，華纓映白鬚。何因駐衰老？只有且歡娛。酒興還應在，詩情可便無？登山與臨水，猶未要人扶。曉服雲英漱井華，寥然身若在煙霞。藥銷日晏三匙飯，酒渴春深一碗茶。每夜坐禪觀水月，有時行醉玩風花。淨名事理人難解，身不出家心出家。虛白堂前衙退後，更無一事到中心。移床就日檐間臥，臥詠閒詩側枕琴。劉郎劉郎莫先起，蘇臺蘇臺隔雲水。酒醆來從一百分，馬頭去便三千里。同病病夫憐病鶴，精神不損翅翎傷。未堪再舉摩霄漢，只合相隨覓稻粱。但作悲吟和嘹唳，難將俗貌對昂藏。唯應一事宜為伴，我發君毛俱似霜。火急歡娛慎勿遲，眼看老病悔難追。尊前花下歌筵裡，會有求來不得時。管急弦繁拍漸稠，綠腰宛轉曲終頭。誠知樂世聲聲樂，老病人聽未免愁。烏鳶爭食雀爭窠，獨立池邊風雪多。盡日蹋冰翹一足，不鳴不動意如何。鷹爪攫雞雞肋折，鶻拳蹴雁雁頭垂。何如斂翅水邊立，飛上雲鬆棲穩枝？獨酌無多興，閒吟有所思。一杯新歲酒，兩句故人詩。楊柳初黃日，髭鬚半白時。蹉跎春氣味，彼此老心知。白石清泉拋濟口，碧幢紅旆照河陽。村人都不知時事，猶自呼為處士莊。謝安山下空攜妓，柳惲洲邊只賦詩。爭及湖亭今日會，嘲花詠水贈蛾眉。獨酌花前醉憶君，與君春別又逢春。惆悵銀盃來處重，不曾盛酒勸閒人。戚里誇為賢駙馬，儒家認作好詩人。魯侯不得辜風景，沂水年年有暮春。二月五日花如雪，五十二人頭似霜。聞有酒時須笑樂，不關身事莫思量。羲和趁日沉西海，鬼伯驅人葬北邙。只有且來花下醉，從人笑道老顛狂。遇興尋文客，因歡命酒徒。春遊憶親故，夜會似京都。詩思閒仍在，鄉愁醉暫無。狂來欲起舞，慚見白髭鬚。秋思太白峰頭雪，晴憶仙遊洞口雲。未報皇恩歸未得，慚君為寄北山文。洛陽陌上春長在，惜別今來二十年。唯覓少年心不得，其餘萬事盡依然。重重照影看容鬢，不見朱顏見白絲。失卻少年無處覓，泥他湖水欲何為。兩鬢蒼然心浩然，鬆窗深處藥爐前。攜將道士通宵語，忘卻花時盡日眠。明鏡懶開長在匣，素琴欲弄半無弦。猶嫌莊子多詞句，只讀逍遙六七篇。少年曾管二千兵，晝聽笙歌夜斫營。自反丘園頭盡白，每逢旗鼓眼猶明。杭州暮醉連床臥，吳郡春遊並馬行。自愧阿連官職慢，只教兄作使君兄。世間好物黃醅酒，天下閒人白侍郎。愛向卯時謀洽樂，亦曾酉日放粗狂。醉來枕麴貧如富，身後堆金有若亡。詩云：一醉曰富。元九計程殊未到，甕頭一盞共誰嘗？盡日湖亭臥，心閒事亦稀。起因殘醉醒，坐待晚涼歸。鬆雨飄藤帽，江風透葛衣。柳堤行不厭，沙軟絮霏霏。含桃最說出東吳，香色鮮穠氣味殊。洽恰舉頭千萬顆，婆娑拂面兩三株。鳥偷飛處銜將火，人摘爭時蹋破珠。可惜風吹兼雨打，明朝後日即應無。紅紫共紛紛，只承老使君。移舟木蘭棹，行酒石榴裙。水色窗窗見，花香院院聞。戀他官舍住，雙鬢白如雲。今夜調琴忽有情，欲彈惆悵憶崔卿。何人解愛中徽上，秋思頭邊八九聲。皤然一老子，擁裘仍隱几。坐穩夜忘眠，臥安朝不起。起來無可作，閉目時叩齒。靜對銅爐香，暖漱銀瓶水。午齋何儉潔，餅與蔬而已。西寺講楞伽，閒行一隨喜。念別感時節，早蛩聞一聲。風簾夜涼入，露簟秋意生。燈盡夢初罷，月斜天未明。暗凝無限思，起傍藥闌行。五年不入慈恩寺，今日尋師始一來。欲知火宅焚燒苦，方寸如今化作灰。轉枕重安寢，回頭一欠伸。紙窗明覺曉，布被暖知春。莫強疏慵性，須安老大身。雞鳴一覺睡，不博早朝人。晚涼思飲兩三杯，召得江頭酒客來。莫怕秋無伴醉物，水蓮花盡木蓮開。謝玄暉歿吟聲寢，郡閣寥寥筆硯閒。無復新詩題壁上，虛教遠岫列窗間。謝宣城郡內詩云：窗中列遠岫。忽驚歌雪今朝至，必恐文星昨夜還。再喜宣城章句動，飛觴遙賀敬亭山。謝又有題敬亭山詩，並見文選中。黃昏飲散歸來臥，夜半人扶強起行。枕上酒容和睡醒，樓前海月伴潮生。將歸樑燕還重宿，欲滅窗燈卻復明。直至曉來猶妄想，耳中如有管絃聲。萬重青嶂蜀門口，一樹紅花山頂頭。春盡憶家歸未得，低紅如解替君愁。葉如裙色碧綃淺，花似芙蓉紅粉輕。若使此花兼解語，推囚御史定違程。朝從思益峰遊後，晚到楞伽寺歇時。照水姿容雖已老，上山筋力未全衰。行逢禪客多相問，坐倚漁舟一自思。猶去懸車十五載，休官非早亦非遲。昨夜鳳池頭，今夜藍溪口。明月本無心，行人自回首。新秋鬆影下，半夜鐘聲後。清影不宜昏，聊將茶代酒。山郵花木似平陽，愁殺多情驄馬郎。還似昇平池畔坐，低頭向水自看妝。身得貳師餘氣概，家藏都尉舊詩章。江南別有樓船將，燕頷虯鬚不姓楊。何以銷煩暑，端居一院中。眼前無長物，窗下有清風。熱散由心靜，涼生為室空。此時身自得，難更與人同。出作行香客，歸如坐夏僧。床前雙草屨，檐下一紗燈。珮委腰無力，冠欹發不勝。鸞臺龍尾道，合盡少年登。嚴郎置茲樓，立名曰清輝。未及署花榜，遽徵還粉闈。去來三四年，塵土登者稀。今春新太守，灑掃施簾幃。院柳煙婀娜，檐花雪霏微。看山倚前戶，待月闡東扉。碧窗戛瑤瑟，朱欄飄舞衣。燒香卷幕坐，風燕雙雙飛。君作不得住，我來幸因依。始知天地間，靈境有所歸。山城雖荒蕪，竹樹有嘉色。郡俸誠不多，亦足充衣食。外累由心起，心寧累自息。尚欲忘家鄉，誰能算官職？宜懷齊遠近，委順隨南北。歸去誠可憐，天涯住亦得。遙羨青雲裡，祥鸞正引雛。自憐蒼海畔，老蚌不生珠。形羸自覺朝餐減，睡少偏知夜漏長。實事漸消虛事在，銀魚金帶繞腰光。二毛曉落梳頭懶，兩眼春昏點藥頻。唯有閒行猶得在，心情未到不如人。早世身如風裡燭，暮年發似鏡中絲。誰人斷得人間事，少夭堪傷老又悲。寫了吟看滿卷愁，淺紅箋紙小銀鉤。未容寄與微之去，已被人傳到越州。午時乘興出，薄暮未能還。高上煙中閣，平看雪後山。委形群動裡，任性一生間。洛下多閒客，其中我最閒。莫言魯國書生懦，莫把杭州刺史欺。醉客請君開眼望，綠楊風下有紅旗。邊角兩三枝，霜天隴上兒。望鄉相併立，向月一時吹。戰馬頭皆舉，徵人手盡垂。嗚嗚三奏罷，城上展旌旗。能入城中乞食否，莫辭塵土汙袈裟。欲知住處東城下，繞竹泉聲是白家。戀他朝市求何事，想取丘園樂此身。千首惡詩吟過日，一壺好酒醉銷春。歸鄉年亦非全老，罷郡家仍未苦貧。快活不知如我者，人間能有幾多人？鐵鑿金錘殷若雷，八灘九石劍稜摧。竹篙桂楫飛如箭，百筏千艘魚貫來。振錫導師憑眾力，揮金退傅施家財。他時相逐四方去，莫慮塵沙路不開。七十三翁旦暮身，誓開險路作通津。夜舟過此無傾覆，朝脛從今免苦辛。十里叱灘變河漢，八寒陰獄化陽春。我身雖歿心長在，暗施慈悲與後人。漢庭重少身宜退，洛下閒居跡可逃。趁伴入朝應老醜，尋春放醉尚粗豪。詩攜彩紙新裝卷，酒典緋花舊賜袍。曾在東方千騎上，至今躞蹀馬頭高。莫驚寵辱虛憂喜，莫計恩讎浪苦辛。黃帝孔丘無處問，安知不是夢中身。鹿疑鄭相終難辨，蝶花莊生詎可知。假使如今不是夢，能長於夢幾多時。樹深藤老竹迴環，石壁重重錦翠斑。俗客看來猶解愛，忙人到此亦須閒。況當霽景涼風后，如在千巖萬壑間。黃綺更歸何處去，洛陽城內有商山。無妨自是莫相非，清濁高低各有歸。鸞鶴群中彩雲裡，幾時曾見喘鳶飛？鬆寂風初定，琴清夜欲闌。偶因群動息，試撥一聲看。寡鶴當徽怨，秋泉應指寒。慚君此傾聽，本不為君彈。索莫少顏色，池邊無主禽。難收帶泥翅，易結著人心。頂毳落殘碧，尾花銷暗金。放歸飛不得，雲海故巢深。巴童巫女竹枝歌，懊惱何人怨咽多。暫聽遣君猶悵望，長聞教我復如何。野徑行無伴，僧房宿有期。塗山來去熟，唯是馬蹄知。櫻桃昨夜開如雪，鬢髮今年白似霜。漸覺花前成老醜，何曾酒後更顛狂。誰能聞此來相勸，共泥春風醉一場？門有醫來往，庭無客送迎。病銷談笑興，老足嘆嗟聲。鶴伴臨池立，人扶下砌行。腳瘡春斷酒，那得有心情。花房膩似紅蓮朵，豔色鮮如紫牡丹。唯有詩人能解愛，丹青寫出與君看。吳中白藕洛中栽，莫戀江南花懶開。萬里攜歸爾知否，紅蕉朱槿不將來。人情依舊歲華新，今日重招往日賓。雞黍重回千里駕，林園闇換四年春。水軒平寫琉璃鏡，草岸斜鋪翡翠茵。聞道經營費心力，忍教成後屬他人。不獨君嗟我亦嗟，西風北雪殺南花。不知月夜魂歸處，鸚鵡洲頭第幾家？姬，鄂人也。忽聞扣戶醉吟聲，不覺停杯倒屣迎。共放詩狂同酒癖，與君別是一親情。二年花下為閒伴，一旦尊前棄老夫。西午橋街行悵望，南龍興寺立踟躕。洛城久住留情否，省騎重歸稱意無。出鎮歸朝但相訪，此身應不離東都。不愛君池東十叢菊，不愛君池南萬竿竹。愛君簾下唱歌人，色似芙蓉聲似玉。我有陽關君未聞，若聞亦應愁殺君。白雪吟詩鈴閣開，故情新興兩裴回。昔經勤苦照書卷，今助歡娛飄酒杯。楚客難酬郢中曲，吳公兼佔洛陽才。銅街金谷春知否，又有詩人作尹來。雨露難忘君念重，電泡易滅妾身輕。金刀已剃頭然發，玉管休吹腸斷聲。新戒珠從衣裡得，初心蓮向火中生。道場夜半香花冷，猶在燈前禮佛名。天涯深峽無人地，歲暮窮陰欲夜天。不向東樓時一醉，如何擬過二三年？使君何在在江東，池柳初黃杏欲紅。有興即來閒便宿，不知誰是主人翁。憶昔羈貧應舉年，脫衣典酒麴江邊。十千一斗猶賒飲，何況官供不著錢。莫辭數數醉東樓，除醉無因破得愁。唯有綠樽紅燭下，暫時不似在忠州。龍門澗下濯塵纓，擬作閒人過此生。筋力不將諸處用，登山臨水詠詩行。燭淚夜粘桃葉袖，酒痕春汙石榴裙。莫辭辛苦供歡宴，老後思量悔煞君。江上新樓名四望，東西南北水茫茫。無由得與君攜手，同憑欄干一望鄉。几榻臨池坐，軒車冒雪過。交親致杯酒，僮僕解笙歌。流歲行將晚，浮榮得幾多？林泉應問我，不住意如何？池上今宵風月涼，閒教少樂理霓裳。集仙殿裡新詞到，便播笙歌作樂章。忽驚映樹新開屋，卻似當檐故種花。可惜年年紅似火，今春始得屬元家。揚子津頭月下，臨都驛裡燈前。昨日老於前日，去年春似今年。謝守歸為祕監，馮公老作郎官。前事不須問著，新詩且更吟看。左轄輟中臺，門東委上才。彤襜經宿到，絳帳及春開。民望懇難奪，天心慈易回。那知不隔歲，重借寇恂來。若無清酒兩三甕，爭向白鬚千萬莖？麴糵銷愁真得力，光陰催老苦無情。凌煙閣上功無分，伏火爐中藥未成。更擬共君何處去，且來同作醉先生。高情雅韻三峰守，主領清光管白雲。自笑亦曾為刺史，蘇州肥膩不如君。七年四月，予罷河南府，歸履道第。廬舍自給，衣儲自充，無慾無營，或歌或舞，頹然自適，蓋河洛間一幸人也。遇興發詠，偶成五章，各以首句命為題目。一辭魏闕就商賓，散地閒居八九春。初時被目為迂叟，近日蒙呼作隱人。冷暖俗情諳世路，是非閒論任交親。應須繩墨機關外，安置疏愚鈍滯身。城西三月三十日，別友辭春兩恨多。帝裡卻歸猶寂寞，通州獨去又如何。藤花無次第，萬朵一時開。不是周從事，何人喚我來。城下巴江水，春來似麴塵。軟沙如渭曲，斜岸憶天津。影蘸新黃柳，香浮小白蘋。臨流搔首坐，惆悵為何人。十兩新綿褐，披行暖似春。一團香絮枕，倚坐穩於人。婢僕遣他嘗藥草，兒孫與我拂衣巾。回看左右能無愧，養活枯殘廢退身。忠州州里今日花，廬山山頭去年樹。已憐根損斬新栽，還喜花開依舊數。赤玉何人少琴軫？紅纈誰家合羅褲？但知爛熳恣情開，莫怕南賓桃李妒。怪君把酒偏惆悵，曾是貞元花下人。自別花來多少事，東風二十四回春。白屋炊香飯，葷羶不入家。濾泉澄葛粉，洗手摘藤花。青芥除黃葉，紅姜帶紫芽。命師相伴食，齋罷一甌茶。朝回北闕值清晨，晚出南宮送暮春。入去丞郎非散秩，歸來詩酒是閒人。猶思泉石多成夢，尚嘆簪裾未離身。終是不如山下去，心頭眼底兩無塵。空腹嘗新酒，偶成卯時醉。醉來擁褐裘，直至齋時睡。靜酣不語笑，真寢無夢寐。殆欲忘形骸，詎知屬天地。酲餘和未散，起坐澹無事。舉臂一欠伸，引琴彈秋思。虛窗兩叢竹，靜室一爐香。門外紅塵合，城中白日忙。無煩尋道士，不要學仙方。自有延年術，心閒歲月長。東寺臺閣好，上方風景清。數來猶未厭，長別豈無情。戀水多臨坐，辭花剩繞行。最憐新岸柳，手種未全成。三年留滯在江城，草樹禽魚盡有情。何處殷勤重回首？東坡桃李種新成。花林好住莫憔悴，春至但知依舊春。樓上明年新太守，不妨還是愛花人。水塘耀初旭，風竹飄餘霰。幽境雖目前，不因閒不見。晨起對爐香，道經尋兩卷。晚坐拂琴塵，秋思彈一遍。此外更無事，開樽時自勸。何必東風來，一杯春上面。雙鬟垂未合，三十才過半。本是綺羅人，今為山水伴。春泉共揮弄，好樹同攀玩。笑容共底迷，酒思風前亂。紅凝舞袖急，黛慘歌聲緩。莫唱楊柳枝，無腸與君斷。掩抑復悽清，非琴不是箏。還彈樂府曲，別佔阮家名。古調何人識，初聞滿座驚。落盤珠歷歷，搖佩玉錚錚。似勸杯中物，如含林下情。時移音律改，豈是昔時聲。連枝花樣繡羅襦，本擬新年餉小姑。自覺逢春饒悵望，誰能每日趁功夫。針頭不解愁眉結，線縷難穿淚臉珠。雖憑繡床都不繡，同床繡伴得知無？翠黛眉低斂，紅珠淚暗銷。從來恨人意，不省似今朝。滿卷玲瓏實碎金，展開無不稱人心。曉眉歌得白居易，貌卓{兩字左均加兀}盧郎更敢尋。六十衰翁兒女悲，傍人應笑爾應知。弟兄垂老相逢日，杯酒臨歡欲散時。前路加餐須努力，今宵盡醉莫推辭。司徒知我難為別，直過秋歸未訝遲。大江深處月明時，一夜吟君小律詩。應有水仙潛出聽，翻將唱作步虛詞。日長晝加餐，夜短朝餘睡。春來寢食間，雖老猶有味。林塘得芳景，園麴生幽致。愛水多棹舟，惜花不掃地。幸無眼下病，且向樽前醉。身外何足言，人間本無事。今朝三月盡，寂寞春事畢。黃鳥漸無聲，朱櫻新結實。臨風獨長嘆，此嘆意非一。半百過九年，豔陽殘一日。隨年減歡笑，逐日添衰疾。且遣花下歌，送此杯中物。我年日已老，我身日已閒。閒出都門望，但見水與山。關塞碧巖巖，伊流清潺潺。中有古精舍，軒戶無扃關。岸草歇可藉，徑蘿行可攀。朝隨浮雲出，夕與飛鳥還。吾道本迂拙，世途多險艱。嘗聞嵇呂輩，尤悔生疏頑。巢悟入箕潁，皓知返商巔。豈唯樂肥遁，聊復祛憂患。吾亦從此去，終老伊嵩間。谷口誰家住，雲扃鎖竹泉。主人何處去，蘿薜換貂蟬。籍在金閨內，班排玉扆前。誠知憶山水，歸得是何年？赬錦支綠綺，韻同相感深。千年古澗石，八月秋堂琴。引出山水思，助成金玉音。人間無可比，比我與君心。炎光晝方熾，暑氣宵彌毒。搖扇風甚微，褰裳汗霢霂。起向月下行，來就潭中浴。平石為浴床，窪石為浴斛。綃巾薄露頂，草屨輕乘足。清涼詠而歸，歸上石樓宿。後來變化三分貴，同輩凋零太半無。世上爭先從盡汝，人間鬥在不如吾。竿頭已到應難久，局勢雖遲未必輸。不見山苗與林葉，迎春先綠亦先枯。溼屈青條折，寒飄黃葉多。不知秋雨意，更遣欲如何？唯欠與君同制令，一時封作醉鄉侯。小亭門向月斜開，滿地涼風滿地苔。此院好彈秋思處，終須一夜抱琴來。我住浙江西，君去浙江東。勿言一水隔，便與千里同。富貴無人勸君酒，今宵為我盡杯中。朝客朝回回望好，盡紆朱紫佩金銀。此時獨與君為伴，馬上青袍唯兩人。燭下尊前一分手，舟中岸上兩回頭。歸來虛白堂中夢，閤眼先應到越州。堂堂不語望夫君，四畔無家石作鄰。蟬鬢一梳千歲髻，蛾眉長掃萬年春。雪為輕粉憑風拂，霞作胭脂使日勻。莫道面前無寶鑑，月來山下照夫人。百尋竿上擲身難。木落天晴山翠開，愛山騎馬入山來。心知不及柴桑令，一宿西林便卻回。柴桑令，劉遺民是也。戛玉敲冰聲未停，嫌雲不遏入青冥。爭得黃金滿衫袖，一時拋與斷年聽？亦知官舍非吾宅，且劚山櫻滿院栽。上佐近來多五考，少應四度見花開。宴遊寢食漸無味，杯酒管絃徒繞身。賓客歡娛僮僕飽，始知官職為他人。撥撥絃弦意不同，胡啼番語兩玲瓏。誰能截得曹剛手，插向重蓮衣袖中？花盡頭新白，登樓意若何？歲時春日少，世界苦人多。愁醉非因酒，悲吟不是歌。求師治此病，唯勸讀楞伽。芳景多遊客，衰翁獨在家。肺傷妨飲酒，眼痛忌看花。寺路隨江曲，宮牆夾樹斜。羨君猶壯健，不枉度年華。騰騰兀兀在人間，貴賤賢愚盡往還。羶膩筵中唯飲酒，歌鐘會處獨思山。存神不許三尸住，混俗無妨兩鬢斑。除卻餘杭白太守，何人更解愛君閒？口厭含香握厭蘭，紫微青瑣舉頭看。忽驚鬢後蒼浪發，未得心中本分官。夜酌滿容花色暖，秋吟切骨玉聲寒。承明長短君應入，莫憶家江七裡灘。一眼湯泉流向東，浸泥澆草暖無功。驪山溫水因何事，流入金鋪玉甃中。六十八衰翁，乘衰百疾攻。朽株難免蠹，空穴易來風。肘痺宜生柳，頭旋劇轉蓬。恬然不動處，虛白在胸中。曲江新歲後，冰與水相和。南岸猶殘雪，東風未有波。偶遊身獨自，相憶意如何？莫待春深去，花時鞍馬多。莫惜新衣舞柘枝，也從塵汙汗沾垂。料君即卻歸朝去，不見銀泥衫故時。潦倒守三川，因循涉四年。推誠廢鉤距，示恥用蒲鞭。以此稱公事，將何銷俸錢？雖非好官職，歲久亦妨賢。辭章諷詠成千首，心行歸依向一乘。坐倚繩床閒自念，前生應是一詩僧。曉來紅萼凋零盡，但見空枝四五株。前日狂風昨夜雨，殘芳更合得存無？清緊如敲玉，深圓似轉簧。一聲腸一斷，能有幾多腸？葷羶停夜食，吟詠散秋懷。笑問東林老，詩應不破齋？庭草留霜池結冰，黃昏鍾絕凍雲凝。碧氈帳上正飄雪，紅火爐前初炷燈。高調秦箏一兩弄，小花蠻榼二三升。為君更奏湘神曲，夜就儂來能不能？氈帳胡琴出塞曲，蘭塘越棹弄潮聲。何言此處同風月，薊北江南萬里情。枕上驚新歲，花前念舊歡。是身老所逼，非意病相干。風月情猶在，杯觴興漸闌。便休心未伏，更試一春看。臥疾來早晚，懸懸將十旬。婢能尋本草，犬不吠醫人。酒甕全生醭，歌筵半委塵。風光還欲好，爭向枕前春。綽約小天仙，生來十六年。姑山半峰雪，瑤水一枝蓮。晚院花留立，春窗月伴眠。回眸雖欲語，阿母在傍邊。臥在漳濱滿十旬，起為商皓伴三人。從今且莫嫌身病，不病何由索得身？風竹松煙晝掩關，意中長似在深山。無人不怪長安住，何獨朝朝暮暮閒？紫微閣老自多情，白首園公豈要迎。伴我綠槐陰下歇，向君紅旆影前行。綸巾發少渾欹仄，籃輿肩齊甚穩平。但問主人留幾日，分司賓客去無程。笙歌惆悵欲為別，風景闌珊初過春。爭得遣君詩不苦？黃河岸上白頭人。半日停車馬，何人在白家。殷勤蕭庶子，愛酒不嫌茶。乍到頻勞問所須，所須非玉亦非珠。愛君水閣宜閒詠，每有詩成許去無？但有閒銷日，都無事繫懷。朝眠因客起，午飯伴僧齋。樹合陰交戶，池分水夾階。就中今夜好，風月似江淮。天氣妍和水色鮮，閒吟獨步小橋邊。池塘草綠無佳句，虛臥春窗夢阿憐。病逢佳節長嘆息，春雨濛濛榆柳色。羸坐全非舊日容，扶行半是他人力。喧喧里巷踏青歸，笑閉柴門度寒食。弊宅須重葺，貧家乏羨財。橋憑川守造，樹倩府僚栽。朱板新猶溼，紅英暖漸開。仍期更攜酒，倚檻看花來。習靜心方泰，勞生事漸稀。可憐安穩地，舍此欲何歸？一雙垂翅鶴，數首解嘲文。總是迂閒物，爭堪伴相君？垂鞭相送醉醺醺，遙見廬山指似君。想君初覺從軍樂，未愛香爐峰上雲。秋水蓮冠春草裙，依稀風調似文君。煩君玉指分明語，知是琴心佯不聞。晚來籃輿雪中回，喜遇君家門正開。唯要主人青眼待，琴詩談笑自將來。尊裡看無色，杯中動有光。自君拋我去，此物共誰嘗。世上強欺弱，人間醉勝醒。自君拋我去，此語更誰聽。去年渭水曲，秋時訪我來。今年常樂裡，春日哭君回。哭君仰問天，天意安在哉？若必奪其壽，何如不與才？落然身後事，妻病女嬰孩。菸葉蔥蘢蒼麈尾，霜皮駁落紫龍鱗。欲知鬆老看塵壁，死卻題詩幾許人。旅思正茫茫，相逢此道傍。曉嵐林葉暗，秋露草花香。白髮江城守，青衫水部郎。客停同宿處，忽似夜歸鄉。存亡感月一潸然，月色今宵似往年。何處曾經同望月？櫻桃樹下後堂前。照水容雖老，登山力未衰。欲眠先命酒，暫歇亦吟詩。且喜身無縛，終慚鬢有絲。回頭語閒伴，閒校十年遲。玉泉南澗花奇怪，不似花叢似火堆。今日多情唯我到，每年無故為誰開。寧辭辛苦行三裡，更與留連飲兩杯。猶有一般辜負事，不將歌舞管絃來。偶獻子虛登上第，卻吟招隱憶中林。春蘿秋桂莫惆悵，縱有浮名不繫心。少睡多愁客，中宵起望鄉。沙明連浦月，帆白滿船霜。近海江彌闊，迎秋夜更長。煙波三十宿，猶未到錢唐。風飄雨灑簾帷故，竹映鬆遮燈火深。宿客不來嫌冷落，一尊酒對一張琴。手裡一杯滿，心中百事休。春應唯仰醉，老更不禁愁。弄水回船尾，尋花信馬頭。眼看筋力減，遊得且須遊。春風可惜無多日，家醞唯殘軟半瓶。猶望君歸同一醉，籃舁早晚入槐亭。天時人事常多故，一歲春能幾處遊。不是塵埃便風雨，若非疾病即悲憂。貧窮心苦多無興，富貴身忙不自由。唯有分司官恰好，閒遊雖老未能休。風琴秋拂匣，月戶夜開關。榮啟先生樂，姑蘇太守閒。傳聲千古後，得意一時間。卻怪鍾期耳，唯聽水與山。欲尋秋景閒行去，君病多慵我興孤。可惜今朝山最好，強能騎馬出來無？洞庭貢橘揀宜精，太守勤王請自行。珠顆形容隨日長，瓊漿氣味得霜成。登山敢惜駑駘力，望闕難伸螻蟻情。疏賤無由親跪獻，願憑朱實表丹誠。曾為白社羈遊子，今作朱門醉飽身。十萬戶州尤覺貴，二千石祿敢言貧。重裘每念單衣士，兼味常思旅食人。新館寒來多少客，欲回歌酒暖風塵。宮漏三聲知半夜，好風涼月滿鬆筠。此時閒坐寂無語，藥樹影中唯兩人。開元遺曲自淒涼，況近秋天調是商。愛者誰人唯白尹，奏時何處在嵩陽。回臨山月聲彌怨，散入松風韻更長。子晉少姨聞定怪，人間亦便有霓裳。孟夏清和月，東都閒散官。體中無病痛，眼下未飢寒。世事聞常悶，交遊見即歡。杯觴留客切，妓樂取人寬。雪鬢隨身老，雲心著處安。此中殊有味，試說向君看。披衣未冠櫛，晨起入前林。宿露殘花氣，朝光新葉陰。傍鬆人跡少，隔竹鳥聲深。閒倚小橋立，傾頭時一吟。足傷遭馬墜，腰重倩人擡。只合窗間臥，何由花下來。坐依桃葉妓，行呷地黃杯。強出非他意，東風落盡梅。一條邛杖懸龜榼，雙角吳童控馬銜。晚入東城誰識我，短靴低帽白蕉衫。舊峰鬆雪舊溪雲，悵望今朝遙屬君。共道使臣非俗吏，南山莫動北山文。豈是交親向我疏，老慵自愛閉門居。近來漸喜知聞斷，免惱嵇康索報書。南館西軒兩樹櫻，春條長足夏陰成。素華朱實今雖盡，碧葉風來別有情。憂人何處可銷憂，碧甕紅欄湓水頭。從此潯陽風月夜，崔公樓替庾公樓。我抱棲雲志，君懷濟世才。常吟反招隱，那得入山來？子晉廟前山月明，人聞往往夜吹笙。鸞吟鳳唱聽無拍，多似霓裳散序聲。滿眼雖多客，開眉復向誰？少年非我伴，秋夜與君期。落魄俱耽酒，殷勤共愛詩。相憐別有意，彼此老無兒。津橋殘月曉沈沈，風露悽清禁署深。城柳宮槐謾搖落，悲愁不到貴人心。雲樹玉泉寺，肩舁半日程。更無人作伴，只共酒同行。新葉千萬影，殘鶯三兩聲。閒遊竟未足，春盡有餘情。今朝閒坐石亭中，爐火銷殘尊又空。冷落若為留客住，冰池霜竹雪髯翁。拄上山之上，騎下山之下。江州去日朱藤杖，忠州歸日紫驄馬。天生二物濟我窮，我生合是棲棲者。階前下馬時，樑上題詩處。慘澹病使君，蕭疏老松樹。自嗟還自哂，又向杭州去。奔走朝行內，棲遲林墅間。多因病後退，少及健時還。斑白霜侵鬢，蒼黃日下山。閒忙俱過日，忙校不如閒。入君旅夢來千里，閉我幽魂欲二年。莫忘平生行坐處，後堂階下竹叢前。春歡雨露同沾澤，冬嘆風霜獨滿衣。留滯多時如我少，遷移好處似君稀。臥龍雲到須先起，蟄燕雷驚尚未飛。莫恨東西溝水別，滄溟長短擬同歸。頭陀獨宿寺西峰，百尺禪庵半夜鍾。煙月蒼蒼風瑟瑟，更無雜樹對山鬆。小桃閒上小蓮船，半採紅蓮半白蓮。不似江南惡風浪，芙蓉池在臥床前。渺渺江陵道，相思遠不知。近來文卷裡，半是憶君詩。今日看嵩洛，回頭嘆世間。榮華急如水，憂患大於山。見苦方知樂，經忙始愛閒。未聞籠裡鳥，飛出肯飛還。揚州驛裡夢蘇州，夢到花橋水閣頭。覺後不知馮侍御，此中昨夜共誰遊？朝榮殊可惜，暮落實堪嗟。若向花中比，猶應勝眼花。怪石千年應自結，靈泉一帶是誰開？蹙為宛轉青蛇項，噴作玲瓏白雪堆。赤日旱天長看雨，玄陰臘月亦聞雷。所嗟地去都門遠，不得肩舁每日來。連山斷處大江流，紅旆逶迤鎮上游。幕下翱翔秦御史，軍前奔走漢諸侯。曾陪劍履升鸞殿，欲謁旌幢入鶴樓。假著緋袍君莫笑，恩深始得向忠州。山陽太守政嚴明，吏靜人安無犬驚。不知靈藥根成狗，怪得時聞吠夜聲。年老官高多別離，轉難相見轉相思。雪銷酒盡樑王起，便是鄒枚分散時。林院無情緒，經春不一開。楊花飛作穗，榆莢落成堆。壯氣從中減，流年逐後催。只應如過客，病去老迎來。君誇名鶴我名鳶，君叫聞天我戾天。更有與君相似處，飢來一種啄腥羶。寒食非長非短夜，春風不熱不寒天。可憐時節堪相憶，何況無燈各早眠。日漸長，春尚早。牆頭半露紅萼枝，池岸新鋪綠芽草。蹋草攀枝仰頭嘆，何人知此春懷抱。年顏盛壯名未成，官職欲高身已老。萬莖白髮直堪恨，一片緋衫何足道。賴得君來勸一杯，愁開悶破心頭好。槐花雨潤新秋地，桐葉風翻欲夜天。盡日後廳無一事，白頭老監枕書眠。櫻桃廳院春偏好，石井欄堂夜更幽。白粉牆頭花半出，緋紗燭下水平流。閒留賓客嘗新酒，醉領笙歌上小舟。舞袖飄颻棹容與，忽疑身是夢中游。冷碧新秋水，殘紅半破蓮。從來寥落意，不似此池邊。香火多相對，葷腥久不嘗。黃耆數匙粥，赤箭一甌湯。厚俸將何用，閒居不可忘。明年官滿後，擬買雪堆莊。家池動作經旬別，松竹琴魚好在無？樹暗小巢藏巧婦，渠荒新葉長慈姑。不因車馬時時到，豈覺林園日日蕪。猶喜春深公事少，每來花下得踟躕。煙淡月濛濛，舟行夜色中。江鋪滿槽水，帆展半檣風。叫曙嗷嗷雁，啼秋唧唧蟲。只應催北客，早作白鬚翁。交親過滻別，車馬到江回。唯有紅藤杖，相隨萬里來。放杯書案上，枕臂火爐前。老愛尋思事，慵多取次眠。妻教卸烏帽，婢與展青氈。便是屏風樣，何勞畫古賢？老尹醉醺醺，來隨年少群。不憂頭似雪，但喜稼如雲。歲望千箱積，秋憐五穀分。何人知帝力，堯舜正為君。職與才相背，心將口自言。磨鉛教切玉，驅鶴遣乘軒。只合居巖窟，何因入府門？年終若無替，轉恐負君恩。老須為老計，老計在抽簪。山下初投足，人間久息心。亂藤遮石壁，絕澗護雲林。若要深藏處，無如此處深。東都綠李萬州栽，君手封題我手開。把得欲嘗先悵望，與渠同別故鄉來。偶作關東使，重陪洛下游。病來從斷酒，老去可禁愁。款曲偏青眼，蹉跎各白頭。蓬山閒氣味，依約似龍樓。日午微風且暮寒，春風冷峭雪幹殘。碧氈帳下紅爐畔，試為來嘗一盞看。舊遊分散人零落，如此傷心事幾條。會逐禪師坐禪去，一時滅盡定中消。甘露太甜非正味，醴泉雖潔不芳馨。杯中此物何人別，柔旨之中有典刑。榆莢拋錢柳展眉，兩人並馬語行遲。還似往年安福寺，共君私試卻回時。春衫細薄馬蹄輕，一日遲遲進一程。野棗花含新蜜氣，山禽語帶破匏聲。垂鞭晚就槐陰歇，低倡閒衝柳絮行。忽憶家園須速去，櫻桃欲熟筍應生。自知清冷似冬凌，每被人呼作律僧。今夜酒醺羅綺暖，被君融盡玉壺冰。忠萬樓中南北望，南州煙水北州雲。兩州何事偏相憶？各是籠禽作使君。遇客多言愛山水，逢僧盡道厭囂塵。玉泉潭畔鬆間宿，要且經年無一人。湖山上頭別有湖，芰荷香氣佔仙都。夜含星斗分乾象，曉映雷雲作畫圖。風動綠蘋天上浪，鳥棲寒照月中烏。若非神物多靈蹟，爭得長年冬不枯。曲江西岸又春風，萬樹花前一老翁。遇酒逢花還且醉，若論惆悵事何窮？殘暑晝猶長，早涼秋尚嫩。露荷散清香，風竹含疏韻。幽閒竟日臥，衰病無人問。薄暮宅門前，槐花深一寸。三杯嵬峨忘機客，百衲頭陀任運僧。又有放慵巴郡守，不營一事共騰騰。警露聲音好，沖天相貌殊。終宜向遼廓，不稱在泥塗。白首勞為伴，朱門幸見呼。不知疏野性，解愛鳳池無。陰陰花院月，耿耿蘭房燭。中有弄琴人，聲貌俱如玉。清泠石泉引，澹濘風鬆曲。遂使君子心，不愛凡絲竹。每逢人靜慵多歇，不計程行困即眠。上得籃輿未能去，春風敷水店門前。穿橋迸竹不依行，恐礙行人被損傷。我去自慚遺愛少，不教君得似甘棠。從陝至東京，山低路漸平。風光四百里，車馬十三程。花共垂鞭看，杯多並轡傾。笙歌與談笑，隨分自將行。白髮逢秋王，丹砂見火空。不能留奼女，爭免作衰翁。賴有杯中綠，能為面上紅。少年心不遠，只在半酣中。下馬襄陽郭，移舟漢陰驛。秋風截江起，寒浪連天白。本是多愁人，復此風波夕。愛君新小池，池色無人知。見底月明夜，無波風定時。忽看不似水，一泊稀琉璃。病來知少客，誰可以為娛。日晏開門未？秋寒有酒無？自宜相慰問，何必待招呼。小疾無妨飲，還須挈一壺。春入長洲草又生，鷓鴣飛起少人行。年深不辨娃宮處，夜夜蘇臺空月明。不知楊六逢寒食，作底歡娛過此辰？兜率寺高宜望月，嘉陵江近好遊春。蠻旗似火行隨馬，蜀妓如花坐繞身。不使黔婁夫婦看，誇張富貴向何人？煙波盡處一點白，應是西陵古驛臺。知在臺邊望不見，暮潮空送渡船回。紫微閣底送君回，第二廳簾下不開。莫戀漢南風景好，峴山花盡早歸來。杖策人扶廢病身，晴和強起一迎春。他時蹇跛縱行得，笑殺平原樓上人。朱欄映晚樹，金魄落秋池。還似錢唐夜，西樓月出時。雲露青天月漏光，中庭立久卻歸房。水窗席冷未能臥，挑盡殘燈秋夜長。御熱蕉衣健，扶羸竹杖輕。誦經憑檻立，散藥繞廊行。暝槿無風落，秋蟲欲雨鳴。身閒當將息，病亦有心情。停驂歇路隅，重感一長吁。擾擾生還死，紛紛榮又枯。困支青竹杖，閒捋白髭鬚。莫嘆身衰老，交遊半已無。劫風火起燒荒宅，苦海波生蕩破船。力小無因救焚溺，清涼山下且安禪。問君移竹意如何，慎勿排行但間窠。多種少栽皆有意，大都少校不如多。上客清談何亹亹，幽人閒思自寥寥。請君休說長安事，膝上風清琴正調。不愁陌上春光盡，亦任庭前日影斜。面黑眼昏頭雪白，老應無可更增加。夜上九潭誰是伴，雲隨飛蓋月隨杯。明年尚作三川守，此地兼將歌舞來。漸老只謀歡，雖貧不要官。唯求造化力，試為駐春看。玉管朱弦莫急催，容聽歌送十分杯。長愛夫憐第二句，請君重唱夕陽開。五步一啄草，十步一飲水。適性遂其生，時哉山樑雉。樑上無罾繳，樑下無鷹鸇。雌雄與群雛，皆得終天年。嗟嗟籠下雞，及彼池中雁。既有稻粱恩，必有犧牲患。銀章暫假為專城，賀客來多懶起迎。似掛緋衫衣架上，朽株枯竹有何榮？塞北虜郊隨手破，山東賊壘掉鞭收。烏孫公主歸秦地，白馬將軍入潞州。劍拔青鱗蛇尾活，弦抨赤羽火星流。須知鳥目猶難漏，縱有天狼豈足憂。尚書將入潞府，偶逢水鳥鷺鷥，引弓射之，一發中目，三軍踴躍，其事上聞，詔下美之。畫角三聲刁斗曉，清商一部管絃秋。他時麟閣圖勳業，更合何人居上頭。夜沐早梳頭，窗明秋鏡曉。颯然握中發，一沐知一少。年事漸蹉跎，世緣方繳繞。不學空門法，老病何由了。未得無生心，白頭亦為夭。肩舁仍挈榼，莫怪就君來。秋雨經三宿，無人勸一杯。香醅淺酌浮如蟻，雪鬢新梳薄似蟬。為報洛城花酒道，莫辭送老二三年。頷下髭鬚半是絲，光陰向後幾多時？非無解掛簪纓意，未有支援伏臘資。冒熱衝寒徒自取，隨行逐隊欲何為？更慚山侶頻傳語，五十歸來道未遲。賓客懶逢迎，翛然池館清。檐閒空燕語，林靜未蟬鳴。葷血還休食，杯觴亦罷傾。三春多放逸，五月暫修行。香印朝煙細，紗燈夕焰明。交遊諸長老，師事古先生。禪後心彌寂，齋來體更輕。不唯忘肉味，兼擬滅風情。蒙以聲聞待，難將戲論爭。虛空若有佛，靈運恐先成。灼灼早春梅，東南枝最早。持來玩未足，花向手中老。芳香銷掌握，悵望生懷抱。豈無後開花，念此先開好。悽悽苦雨暗銅駝，嫋嫋涼風起漕河。自夏及秋晴日少，從朝至暮悶時多。鷺臨池立窺魚笱，隼傍林飛拂雀羅。賴有杯中神聖物，百憂無奈十分何。秦城南省清秋夜，江郡東樓明月時。去我三千六百里，得君二十五篇詩。陽春曲調高難和，淡水交情老始知。坐到天明吟未足，重封轉寄與微之。池館清且幽，高懷亦如此。有時簾動風，盡日橋照水。靜將鶴為伴，閒與雲相似。何必學留侯，崎嶇覓松子？悔別故山遠，愁行歸路遲。雲峰雜滿眼，不當隱淪時。年年衰老交遊少，處處蕭條書信稀。唯有巢兄不相忘，春茶未斷寄秋衣。一榼扶頭酒，泓澄瀉玉壺。十分蘸甲酌，瀲豔滿銀盂。捧出光華動，嘗看氣味殊。手中稀琥珀，舌上冷醍醐。瓶裡有時盡，江邊無處沽。不知崔太守，更有寄來無。鬢毛不覺白毿毿，一事無成百不堪。共惜盛時辭闕下，同嗟除夜在江南。家山泉石尋常憶，世路風波子細諳。老校於君合先退，明年半百又加三。龍尾道邊來一望，香爐峰下去無因。青山舉眼三千里，白髮平頭五十人。自笑形骸紆組綬，將何言語掌絲綸？君恩壯健猶難報，況被年年老逼身。朱閣青山高庳齊，與君才子作詩題。傍聞大內笙歌近，下視諸司屋舍低。萬卷圖書天祿上，一條風景月華西。欲知丞相優賢意，百步新廊不蹋泥。小竹圍庭匝，平池與砌連。閒多臨水坐，老愛向陽眠。營役拋身外，幽奇送枕前。誰家臥床腳，解系釣魚船。風竹散清韻，煙槐凝綠姿。日高人吏去，閒坐在茅茨。葛衣御時暑，蔬飯療朝飢。持此聊自足，心力少營為。亭上獨吟罷，眼前無事時。數峰太白雪，一卷陶潛詩。人心各自是，我是良在茲。回謝爭名客，甘從君所嗤。席上爭飛使君酒，歌中多唱舍人詩。不知明日休官後，逐我東山去是誰？地偏坊遠巷仍斜，最近東頭是白家。宿雨長齊鄰舍柳，晴光照出夾城花。春風小榼三升酒，寒食深爐一碗茶。能到南園同醉否？笙歌隨分有些些。平生所好物，今日多在此。此外更何思，市朝心已矣。開襟何處好，竹下池邊地。餘熱體猶煩，早涼風有味。黃萎槐蕊結，紅破蓮芳墜。無奈每年秋，先來入衰思。露墜萎花槿，風吹敗葉荷。老心歡樂少，秋眼感傷多。芳歲今如此，衰翁可奈何。猶應不如醉，試遣喚笙歌。杲杲冬日光，明暖真可愛。移榻向陽坐，擁裘仍解帶。小奴捶我足，小婢搔我背。自問我為誰，胡然獨安泰？安泰良有以，與君論梗概。心了事未了，飢寒迫於外。事了心未了，念慮煎於內。我今實多幸，事與心和會。內外及中間，瞭然無一礙。所以日陽中，向君言自在。村南無限桃花發，唯我多情獨自來。日暮風吹紅滿地，無人解惜為誰開。已留舊政布中和，又付新詞與豔歌。但是人家有遺愛，就中蘇小感恩多。雜芳澗草合，繁綠巖樹新。山深景候晚，四月有餘春。竹寺過微雨，石徑無纖塵。白衣一居士，方袍四道人。地是佛國土，人非俗交親。城中山下別，相送亦殷勤。姓白使君無麗句，名休座主有新文。禪心不合生分別，莫愛餘霞嫌碧雲。吟山歌水嘲風月，便是三年官滿時。春為醉眠多閉閣，秋因晴望暫褰帷。更無一事移風俗，唯化州民解詠詩。食桃種其核，一年核生芽。二年長枝葉，三年桃有花。憶昨五六歲，灼灼盛芬華。迨茲八九載，有減而無加。去春已稀少，今春漸無多。明年後年後，芳意當如何。命酒樹下飲，停杯拾餘葩。因桃忽自感，悲吒成狂歌。主人頭白官仍冷，去後憐君是底人？視謁會稽元相去，不妨相見卻殷勤。驛路崎嶇泥雪寒，欲登籃輿一長嘆。風光不見桃花騎，塵土空留杏葉鞍。喪乘獨歸殊不易，脫驂相贈豈為難。幷州好馬應無數，不怕旌旄試覓看。黃醅綠醑迎冬熟，絳帳紅爐逐夜開。誰道洛中多逸客，不將書喚不曾來？金光門外昆明路，半醉騰騰信馬回。數日非關王事系，牡丹花盡始歸來。素房含露玉冠鮮，紺葉搖風鈿扇圓。本是吳州供進藕，今為伊水寄生蓮。移根到此三千里，結子經今六七年。不獨池中花故舊，兼乘舊日採花船。決決湧巖穴，濺濺出洞門。向東應入海，從此不歸源。似葉飄辭樹，如雲斷別根。吾身亦如此，何日返鄉園？歡愛今何在？悲啼亦是空。同為一夜夢，共過十年中。南國雖多熱，秋來亦不遲。湖光朝霽後，竹氣晚涼時。樓閣宜佳客，江山入好詩。清風水蘋葉，白露木蘭枝。欲作雲泉計，須營伏臘資。匡廬一步地，官滿更何之。秋館清涼日，書因解悶看。夜窗幽獨處，琴不為人彈。遊宴慵多廢，趨朝老漸難。禪僧教斷酒，道士勸休官。渭曲莊猶在，錢唐俸尚殘。如能便歸去，亦不至飢寒。齒髮各蹉跎，疏慵與病和。愛花心在否？見酒興如何？年長風情少，官高俗慮多。幾時紅燭下，聞唱竹枝歌？欲入中門淚滿巾，庭花無主兩回春。軒窗簾幕皆依舊，只是堂前欠一人。閒來對鏡自思量，年貌衰殘分所當。白髮萬莖何所怪，丹砂一粒不曾嘗。眼昏久被書料理，肺渴多因酒損傷。今日逢師雖已晚，枕中治老有何方？名宦老慵求，退身安草野。家園病懶歸，寄居在蘭若。薜衣換簪組，藜杖代車馬。行止輒自由，甚覺身瀟灑。晨遊南塢上，夜息東庵下。人間千萬事，無有關心者。曉垂朱綬帶，晚著白綸巾。出去為朝客，歸來是野人。兩餐聊過日，一榻足容身。此外皆閒事，時時訪老陳。別來王閣老，三歲似須臾。鬢上斑多少，杯前興有無。官從分緊慢，情莫問榮枯。許入朱門否，籃輿一病夫。一曲悲歌酒一尊，同年零落幾人存。世如閱水應堪嘆，名是浮雲豈足論。各從仕祿休明代，共感平生知己恩。今日與君重上處，龍門不是舊龍門。李君歿後共誰遊？柳岸荷亭兩度秋。獨繞曲江行一匝，依前還立水邊愁。清風吹枕蓆，白露溼衣裳。好是相親夜，漏遲天氣涼。驛吏引藤輿，家童開竹扉。往時多暫住，今日是長歸。眼下有衣食，耳邊無是非。不論貧與富，飲水亦應肥。水一塘，一隻。頭漾漾知風起，背蕭蕭聞雨滴。醉臥船中欲醒時，忽疑身是江南客。船緩進，水平流。一莖竹篙剔船尾，兩幅青幕覆船頭。亞竹亂藤多照岸，如從鳳口向湖州。美人與我別，留鏡在匣中。自從花顏去，秋水無芙蓉。經年不開匣，紅埃覆青銅。今朝一拂拭，自照憔悴容。照罷重惆悵，背有雙盤龍。洞房門上掛桑弧，香水盆中浴鳳雛。還似初生三日魄，嫦娥滿月即成珠。愛惜肯將同寶玉，喜歡應勝得王侯。弄璋詩句多才思，愁殺無兒老鄧攸。勞將白叟比黃公，今古由來事不同。我有商山君未見，清泉白石在胸中。弱柳緣堤種，虛亭壓水開。條疑逐風去，波欲上階來。翠羽偷魚入，紅腰學舞回。春愁正無緒，爭不盡殘杯。上馬行數裡，逢花傾一杯。更無停泊處，還是覓君來。秋日正蕭條，驅車出蓬蓽。回望青門道，目極心鬱郁。豈獨戀鄉土，非關慕簪紱。所愴別李君，平生同道術。俱承金馬詔，聯秉諫臣筆。共上青雲梯，中途一相失。江湖我方往，朝廷君不出。蕙帶與華簪，相逢是何日？停驂問前路，路在秋雲裡。蒼蒼縣南道，去途從此始。絕頂忽盤上，眾山皆下視。下視千萬峰，峰頭如浪起。朝經韓公阪，夕次藍橋水。潯陽僅四千，始行七十里。人煩馬蹄跙，勞苦已如此。日下風高野路涼，緩驅疲馬暗思鄉。渭村秋物應如此，棗赤梨紅稻穗黃。換印雖頻命未通，歷陽湖上又秋風。不教才展休明代，為罰詩爭造化功。我亦思歸田舍下，君應厭臥郡齋中。好相收拾為閒伴，年齒官班約略同。勿言臨都五六裡，扶病出城相送來。莫道長安一步地，馬頭西去幾時回？與君後會知何處，為我今朝盡一杯。為問三丞相，如何秉國鈞。那將最劇郡，付與苦慵人。豈有吟詩客，堪為持節臣。不才空飽暖，無惠及飢貧。昨臥南城月，今行北境春。鉛刀磨欲盡，銀印換何頻。杭老遮車轍，吳童掃路塵。虛迎復虛送，慚見兩州民。自嗟名利客，擾擾在人間。何事長淮水，東流亦不閒？因我疏慵休罷早，遣君安樂歲時多。世間老苦人何限，不放君閒奈我何。酒盞酌來須滿滿，花枝看即落紛紛。莫言三十是年少，百歲三分已一分。日高猶掩水窗眠，枕簟清涼八月天。泊處或依沽酒店，宿時多伴釣魚船。退身江海應無用，憂國朝廷自有賢。且向錢唐湖上去，冷吟閒醉二三年。雞球餳粥屢開筵，談笑謳吟間管絃。一月三回寒食會，春光應不負今年。相思夕上鬆臺立，蛩思蟬聲滿耳秋。惆悵東亭風月好，主人今夜在鄜州。病聞川守賀筵開，起伴尚書飲一杯。任意少年長笑我，老人自覓老人來。夜飲歸常晚，朝眠起更遲。舉頭中酒後，引手索茶時。拂枕青長袖，欹簪白接蘺。宿酲無興味，先是肺神知。妓筵今夜別姑蘇，客棹明朝向鏡湖。莫泛扁舟尋范蠡，且隨五馬覓羅敷。蘭亭月破能回否，娃館秋涼卻到無？好與使君為老伴，歸來休染白髭鬚。隼旟歸洛知何日，鶴駕還嵩莫過春。惆悵香山雲水冷，明朝便是獨遊人。細水涓涓似淚流，日西惆悵小橋頭。衰楊葉盡空枝在，猶被霜風吹不休。吾年五十加朝散，爾亦今年賜服章。齒髮恰同知命歲，官銜俱是客曹郎。予與行簡俱年五十始著緋，皆是主客郎官。榮傳錦帳花聯萼，彩動綾袍雁趁行。緋多以雁銜瑞莎為之也。大抵著緋宜老大，莫嫌秋鬢數莖霜。野寺經三宿，都城復一還。家仍念婚嫁，身尚系官班。蕭灑秋臨水，沉吟晚下山。長閒猶未得，逐日且偷閒。天高風嫋嫋，鄉思繞關河。寥落歸山夢，殷勤採蕨歌。病添心寂寞，愁人鬢蹉跎。晚樹蟬鳴少，秋階日上多。長閒羨雲鶴，久別愧煙蘿。其奈丹墀上，君恩未報何？菊，此花開盡更無花。”賜酒盈杯誰共持？宮花滿把獨相思。相思只傍花邊立，盡日吟君詠菊詩。相府潮陽俱夢中，夢中何者是窮通？他時事過方應悟，不獨榮空辱亦空。憐君馬瘦衣裘薄，許到江東訪鄙夫。今日正閒天又暖，可能扶病暫來無？水天向晚碧沉沉，樹影霞光重疊深。浸月冷波千頃練，苞霜新橘萬株金。幸無案牘何妨醉，縱有笙歌不廢吟。十隻畫船何處宿，洞庭山腳太湖心。潯陽遷客為居士，身似浮雲心似灰。上界女仙無嗜慾，何因相顧兩徘徊？共遇過去人間世，曾作誰家夫婦來。為憐清淺愛潺湲，一日三回到水邊。若道歸仁灘更好，主人何故別三年？晚從履道來歸府，街路雖長尹不嫌。馬上涼於床上坐，綠槐風透紫蕉衫。花園欲去去應遲，正是風吹狼藉時。近西數樹猶堪醉，半落春風半在枝。夜夢歸長安，見我故親友。損之在我左，順之在我右。雲是二月天，春風出攜手。同過靖安裡，下馬尋元九。元九正獨坐，見我笑開口。還指西院花，乃開北亭酒。如言各有故，似惜歡難久。神合俄頃間，神離欠申後。覺來疑在側，求索無所有。殘燈影閃牆，斜月光穿牖。天明西北望，萬里君知否？老去無見期，踟躕搔白首。蕭灑伊嵩下，優遊黃綺間。未曾一日悶，已得六年閒。魚鳥為徒侶，煙霞是往還。伴僧禪閉目，迎客笑開顏。興發宵遊寺，慵時晝掩關。夜來風月好，悔不宿香山。南宮鴛鴦地，何忽烏來止？故人錦帳郎，聞烏笑相視。疑烏報訊息，望我歸鄉里。我歸應待烏頭白，慚愧元郎誤歡喜。年來白髮兩三莖，憶別君時髭未生。惆悵料君應滿鬢，當初是我十年兄。心如定水隨形應，口似懸河逐病治。曾向眾中先禮拜，西方去日莫相遺。少年賓旅非吾輩，晚歲簪纓束我身。酒散更無同宿客，詩成長作獨吟人。蘋洲會面知何日，鏡水離心又一春。兩處也應相憶在，官高年長少情親。山榴花似結紅巾，容豔新妍占斷春。色相故關行道地，香塵擬觸坐禪人。瞿曇弟子君知否，恐是天魔女化身。殘紅零落無人賞，雨打風摧花不全。諸處見時猶悵望，況當元九小亭前。桂華詞意苦丁寧，唱到常娥醉便醒。此是人間腸斷曲，莫教不得意人聽。峽內豈無人，所逢非所思。門前亦有客，相對不相知。仰望但云樹，俯顧惟妻兒。寢食起居外，端然無所為。東郊蕭處士，聊可與開眉。能飲滿杯酒，善吟長句詩。庭前吏散後，江畔路乾時。請君攜竹杖，一赴郡齋期。有侄始六歲，字之為阿龜。有女生三年，其名曰羅兒。一始學笑語，一能誦歌詩。朝戲抱我足，夜眠枕我衣。汝生何其晚，我年行已衰。物情小可念，人意老多慈。酒美竟須壞，月圓終有虧。亦如恩愛緣，乃是憂惱資。舉世同此累，吾安能去之。集賢池館從他盛，履道林亭勿自輕。往往歸來嫌窄小，年年為主莫無情。城上雲霧開，沙頭風浪定。參差亂山出，澹濘平江淨。行客舟已遠，居人酒初醒。嫋嫋秋竹梢，巴蟬聲似磬。東川已過二三春，南國須求一兩人。富貴大都多老大，歡娛太半為親賓。如愁翠黛應堪重，買笑黃金莫訴貧。他日相逢一杯酒，尊前還要落樑塵。隔浦愛紅蓮，昨日看猶在。夜來風吹落，只得一回採。花開雖有明年期，復愁明年還暫時。散亂空中千片雪，蒙籠物上一重紗。縱逢晴景如看霧，不是春天亦見花。僧說客塵來眼界，醫言風眩在肝家。兩頭治療何曾瘥，藥力微茫佛力賒。眼藏損傷來已久，病根牢固去應難。醫師盡勸先停酒，道侶多教早罷官。案上謾鋪龍樹論，盒中虛撚決明丸。人間方藥應無益，爭得金篦試刮看。細吟馮翊使君詩，憶作餘杭太守時。君有一般輸我事，柘枝看校十年遲。小榼二升酒，新簟六尺床。能來夜話否，池畔欲秋涼。留司老賓客，春盡興如何。官寺行香少，僧房寄宿多。閒傾一醆酒，醉聽兩聲歌。憶得陶潛語，羲皇無以過。閒遊來早晚，已得一週年。嵩洛供雲水，朝廷乞俸錢。長歌時獨酌，飽食後安眠。聞道山榴發，明朝向玉泉。昨日池塘春草生，阿連新有好詩成。花園到處鶯呼入，驄馬遊時客避行。水暖魚多似南國，人稀塵少勝西京。洛中佳境應無限，若欲諳知問老兄。茅覆環堵亭，泉添方丈沼。紅芳照水荷，白頸觀魚鳥。拳石苔蒼翠，尺波煙杳渺。但問有意無，勿論池大小。門前車馬路，奔走無昏曉。名利驅人心，賢愚同擾擾。善哉駱處士，安置身心了。何乃獨多君？丘園居者少。箕潁人窮獨，蓬壺路阻難。何如兼吏隱，復得事躋攀。巖樹羅階下，江雲貯棟間。似移天目石，疑入武丘山。清景徒堪賞，皇恩肯放閒？遙知興未足，即被詔徵還。卯時偶飲齋時臥，林下高橋橋上亭。鬆影過窗眠始覺，竹風吹面醉初醒。就荷葉上包魚鮓，當石渠中浸酒瓶。生計悠悠身兀兀，甘從妻喚作劉伶。嵌巉嵩石峭，皎潔伊流清。立為遠峰勢，激作寒玉聲。夾岸羅密樹，面灘開小亭。忽疑嚴子瀨，流入洛陽城。是時群動息，風靜微月明。高枕夜悄悄，滿耳秋泠泠。終日臨大道，何人知此情。此情苟自愜，亦不要人聽。道傍老枯樹，枯來非一朝。皮黃外尚活，心黑中先焦。有似多憂者，非因外火燒。官曆二十政，宦遊三十秋。江山與風月，最憶是杭州。北郭沙堤尾，西湖石岸頭。綠觴春送客，紅燭夜回舟。不敢言遺愛，空知念舊遊。憑君吟此句，題向望濤樓。菱池如鏡淨無波，白點花稀青角多。時唱一聲新水調，謾人道是採菱歌。笙歌杯酒正歡娛，忽憶仙郎望帝都。借問連宵直南省，何如盡日醉西湖？蛾眉別久心知否？雞舌含多口厭無？還有些些惆悵事，春來山路見蘼蕪。提拔出泥知力竭，吹噓生趣見情深。劍鋒缺折難衝鬥，桐尾燒焦豈望琴？感舊兩行年老淚，酬恩一寸歲寒心。忠州好惡何須問，鳥得辭籠不擇林。夜初色蒼然，夜深光浩然。稍轉西廊下，漸滿南窗前。況是綠蕪地，復茲清露天。落葉聲策策，驚鳥影翩翩。棲禽尚不穩，愁人安可眠？靖安院裡辛夷下，醉笑狂吟氣最粗。莫問別來多少苦，低頭看取白髭鬚。怕寒放懶日高臥，臨老誰言牽率身？夾幕繞房深似洞，重裀襯枕暖於春。小青水動桃根起，嫩綠醅浮竹葉新。未裹頭前傾一盞，何如衝雪趁朝人？穀苗深處一農夫，面黑頭斑手把鋤。何意使人猶識我，就田來送相公書。別時十七今頭白，惱亂君心三十年。垂老休吟花月句，恐君更結後身緣。金氏村中一病夫，生涯濩落性靈迂。唯看老子五千字，不蹋長安十二衢。藥銚夜傾殘酒暖，竹床寒取舊氈鋪。聞君欲發江東去，能到茅庵訪別無？竹鞋葵扇白綃巾，林野為家雲是身。山寺每遊多寄宿，都城暫出即經旬。漢容黃綺為逋客，堯放巢由作外臣。昨日製書臨郡縣，不該愚谷醉鄉人。垂鞭欲渡羅敷水，處分鳴騶且緩驅。秦氏雙蛾久冥漠，蘇臺五馬尚踟躕。村童店女仰頭笑，今日使君真是愚。與君白黑太分明，縱不相親莫見輕。我每夜啼君怨別，玉徽琴裡忝同聲。琴曲有烏夜啼、別鶴怨。已題一帖紅消散，又封一合碧雲英。憑人寄向江陵去，道路迢迢一月程。未必能治江上瘴，且圖遙慰病中情。到時想得君拈得，枕上開看眼暫明。使君竟不住，萱桂徒栽種。桂有留人名，萱無忘憂用。不如江畔月，步步來相送。八十秦翁老不歸，南賓太守乞寒衣。再三憐汝非他意，天寶遺民見漸稀。條桑初綠即為別，柿葉半紅猶未歸。不如村婦知時節，解為田夫秋搗衣。日暮舟悄悄，煙生水沈沈。何以延宿客，夜酒與秋琴。來客道門子，來自嵩高岑。軒軒舉雲貌，豁豁開清襟。得意言語斷，入玄滋味深。默然相顧哂，心適而忘心。四月一日天，花稀葉陰薄。泥新燕影忙，蜜熟蜂聲樂。麥風低冉冉，稻水平漠漠。芳節或蹉跎，遊心稍牢落。春華信為美，夏景亦未惡。颭浪嫩青荷，重欄晚紅藥。吳宮好風月，越郡多樓閣。兩地誠可憐，其奈久離索。書報微之晦叔知，欲題崔字淚先垂。世間此恨偏敦我，天下何人不哭兒。音堆，見詩注。蟬老悲鳴拋蛻後，龍眠驚覺失珠時。文章十帙官三品，身後傳誰庇廕誰。潤葉濡枝浹四方，濃雲來去勢何長。曠然寰宇清風滿，救旱功高暑氣涼。懶鈍尤知命，幽棲漸得朋。門閒無謁客，室靜有禪僧。爐向初冬火，籠停半夜燈。憂勞緣智巧，自喜百無能。六十河南尹，前途足可知。老應無處避，病不與人期。幸遇芳菲日，猶富強健時。萬金何假藉，一盞莫推辭。流水光陰急，浮雲富貴遲。人間苦無酒，盡合鬢成絲。急景流如箭，悽風利似刀。暝催雞翅斂，寒束樹枝高。縮水濃和酒，加綿厚絮袍。可憐冬計畢，暖臥醉陶陶。長慶清風在，夔龍燮理餘。太和膏雨降，周邵保釐初。嵩少當宮署，伊瀍入禁渠。曉關開玉兔，夕鑰納銀魚。舊眷憐移疾，新吟念索居。離聲雙白鸝，行色一籃輿。罷免無餘俸，休閒有敝廬。慵於嵇叔夜，渴似馬相如。酒每蒙酤我，詩嘗許起予。洛中歸計定，一半為尚書。幽咽新蘆管，淒涼古竹枝。似臨猿峽唱，疑在雁門吹。調為高多切，聲緣小乍遲。粗豪嫌觱篥，細妙勝參差。雲水巴南客，風沙隴上兒。屈原收淚夜，蘇武斷腸時。仰秣胡駒聽，驚棲越鳥知。何言胡越異，聞此一同悲。道林談論惠休詩，一到人天便作師。香積筵承紫泥詔，昭陽歌唱碧雲詞。紅樓許住請銀鑰，翠輦陪行蹋玉墀。惆悵甘泉曾侍從，與君前後不同時。仁風膏雨去隨輪，勝境歡游到逐身。水驛路穿兒店月，花船棹入女湖春。宣城獨詠窗中岫，柳惲單題汀上蘋。何似姑蘇詩太守，吟詩相繼有三人。古琴無俗韻，奏罷無人聽。寒鬆無妖花，枝下無人行。春風十二街，軒騎不暫停。奔車看牡丹，走馬聽秦箏。眾目悅芳豔，鬆獨守其貞。眾耳喜鄭衛，琴亦不改聲。懷哉二夫子，念此無自輕。嵐霧今朝重，江山此地深。灘聲秋更急，峽氣曉多陰。望闕雲遮眼，思鄉雨滴心。將何慰幽獨？賴此北窗琴。攜手池邊月，開襟竹下風。驅愁知酒力，破睡見茶功。居處東西接，年顏老少同。能來為伴否？伊上作漁翁。莫怪相逢無笑語，感今思舊戟門前。張家伯仲偏相似，每見清揚一惘然。軟綾腰褥薄綿被，涼冷秋天穩暖身。一覺曉眠殊有味，無因寄與早朝人。蘿襟蕙帶竹皮巾，雖到塵中不染塵。每見俗人多慘澹，惟逢美酒即殷勤。浮雲心事誰能會，老鶴風標不可親。世說三生如不謬，共疑巢許是前身。冷竹風成韻，荒街葉作堆。欲尋聯句卷，先飲暖寒杯。帽為迎霜戴，爐因試火開。時時還有客，終不當君來。水木誰家宅，門高佔地寬。懸魚掛青甃，行馬護朱欄。春榭籠煙暖，秋庭鎖月寒。松膠粘琥珀，筠粉撲琅玕。試問池臺主，多為將相官。終身不曾到，唯展宅圖看。賦句詩章妙入神，未年三十即無身。常嗟薄命形憔悴，若比弘貞是幸人。山川函谷路，塵土遊子顏。蕭條去國意，秋風生故關。君寫我詩盈寺壁，我題君句滿屏風。與君相遇知何處，兩葉浮萍大海中。行年欲四十，有女曰金鑾。生來始週歲，學坐未能言。慚非達者懷，未免俗情憐。從此累身外，徒雲慰目前。若無夭折患，則有婚嫁牽。使我歸山計，應遲十五年。身覺浮雲無所著，心同止水有何情。但知瀟灑疏朝市，不要崎嶇隱姓名。盡日觀魚臨澗坐，有時隨鹿上山行。誰能拋得人間事，來共騰騰過此生。炎涼昏曉苦推遷，不覺忠州已二年。閉閣只聽朝暮鼓，上樓空望往來船。鶯聲誘引來花下，草色句留坐水邊。唯有春江看未厭，縈砂繞石淥潺湲。正與劉夢得，醉笑大開口。適值此詩來，歡喜君知否。遂令高卷幕，兼遣重添酒。起望會稽雲，東南一回首。愛君金玉句，舉世誰人有。功用隨日新，資才本天授。吟哦不能散，自午將及酉。遂留夢得眠，匡床宿東牖。莫怪近來都不飲，幾回因醉卻沾巾。誰料平生狂酒客，如今變作酒悲人。天陰一日便堪愁，何況連宵雨不休。一種雨中君最苦，偏樑閣道向通州。老去將何散老愁，新教小玉唱伊州。亦應不得多年聽，未教成時已白頭。親賓相賀聞何如？服色恩光盡反初。頭白喜拋黃草峽，眼明驚拆紫泥書。便留朱紱還鈴閣，卻著青袍侍玉除。無奈嬌痴三歲女，繞腰啼哭覓金魚。遠壁秋聲蟲絡絲，入檐新影月低眉。床帷半故簾旌斷，仍是初寒欲夜時。倦鳥暮歸林，浮雲晴歸山。獨有行路子，悠悠不知還。人生苦營營，終日群動間。所務雖不同，同歸於不閒。扁舟來楚鄉，匹馬往秦關。離憂繞心曲，宛轉如迴圈。且持一杯酒，聊以開愁顏。顧我鏡中悲白髮，盡君花下醉青春。不緣眼痛兼身病，可是尊前第二人。萬里路長在，六年身始歸。所經多舊館，大半主人非。西亭晚寂寞，鶯散柳陰繁。水戶簾不卷，風床蓆自翻。忽聞車馬客，來訪蓬蒿門。況是張常侍，安得不開樽？憶昨徵還日，三人歸路同。此生都是夢，前事旋成空。杓直泉埋玉，虞平燭過風。唯殘樂天在，頭白向江東。樹小花鮮妍，香繁條軟弱。高低二三尺，重疊千萬萼。朝豔藹霏霏，夕凋紛漠漠。辭枝朱粉細，覆地紅綃薄。由來好顏色，嘗苦易銷鑠。不見茛蕩花，狂風吹不落。簟冷乍逞新氣味，扇涼重敘舊恩情。昨日聞甲死，今朝聞乙死。知識三分中，二分化為鬼。逝者不復見，悲哉長已矣。存者今如何？去我皆萬里。平生知心者，屈指能有幾？通果澧鳳州，眇然四君子。相思俱老大，浮世如流水。應嘆舊交遊，凋零日如此。何當一杯酒，開眼笑相視？看題錦繡報瓊瑰，俱是人天第一才。好遣文星守躔次，亦須防有客星來。曾栽楊柳江南岸，一別江南兩度春。遙憶青青江岸上，不知攀折是何人。南莊勝處心常憶，借問軒車早晚遊。美景難忘竹廊下，好風爭奈柳橋頭。冰消見水多於地，雪霽看山盡入樓。若待春深始同賞，鶯殘花落卻堪愁。瞿塘峽口冷煙低，白帝城頭月向西。唱到竹枝聲咽處，寒猿晴鳥一時啼。竹枝苦怨怨何人，夜靜山空歇又聞。蠻兒巴女齊聲唱，愁殺江樓病使君。巴東船舫上巴西，波面風生雨腳齊。水蓼冷花紅蔟蔟，江蘺溼葉碧萋萋。江畔誰人唱竹枝，前聲斷咽後聲遲。怪來調苦緣詞苦，多是通州司馬詩。齒齊膘足毛頭膩，祕閣張郎叱撥駒。洗了頷花翻假錦，走時蹄汗蹋真珠。青衫乍見曾驚否，紅粟難賒得飽無。丞相寄來應有意，遣君騎去上雲衢。漢皇重色思傾國，御宇多年求不得。楊家有女初長成，養在深閨人未識。天生麗質難自棄，一朝選在君王側。回眸一笑百媚生，六宮粉黛無顏色。春寒賜浴華清池，溫泉水滑洗凝脂。侍兒扶起嬌無力，始是新承恩澤時。雲鬢花顏金步搖，芙蓉帳暖度春宵。春宵苦短日高起，從此君王不早朝。承歡侍宴無閒暇，春從春遊夜專夜。後宮佳麗三千人，三千寵愛在一身。金屋妝成嬌侍夜，玉樓宴罷醉和春。姊妹弟兄皆列士，可憐光采生門戶。遂令天下父母心，不重生男重生女。驪宮高處入青雲，仙樂風飄處處聞。緩歌慢舞凝絲竹，盡日君王看不足。漁陽鼙鼓動地來，驚破霓裳羽衣曲。九重城闕煙塵生，千乘萬騎西南行。翠華搖搖行復止，西出都門百餘里。六軍不發無奈何，宛轉蛾眉馬前死。花鈿委地無人收，翠翅金雀玉搔頭。君王掩面救不得，回看血淚相和流。黃埃散漫風蕭索，雲棧縈紆登劍閣。峨嵋山下少人行，旌旗無光日色薄。蜀江水碧蜀山青，聖主朝朝暮暮情。行宮見月傷心色，夜雨聞鈴斷腸聲。天旋地轉回龍馭，至此躊躇不能去。馬嵬坡下泥土中，不見玉顏空死處。君臣相顧盡沾衣，東望都門信馬歸。歸來池苑皆依舊，太液芙蓉未央柳。芙蓉如面柳如眉，對此如何不淚垂。春風桃李花開日，秋雨梧桐葉落時。西宮南內多秋草，落葉滿階紅不掃。梨園弟子白髮新，椒房阿監青娥老。夕殿螢飛思悄然，孤燈挑盡未成眠。遲遲鐘鼓初長夜，耿耿星河欲曙天。鴛鴦瓦冷霜華重，翡翠衾寒誰與共。悠悠生死別經年，魂魄不曾來入夢。臨邛道士鴻都客，能以精誠致魂魄。為感君王輾轉思，遂教方士殷勤覓。排空馭氣奔如電，昇天入地求之遍。上窮碧落下黃泉，兩處茫茫皆不見。忽聞海上有仙山，山在虛無縹緲間。樓閣玲瓏五雲起，其中綽約多仙子。中有一人字太真，雪膚花貌參差是。金闕西廂叩玉扇，轉教小玉報雙成。聞道漢家天子使，九華帳裡夢魂驚。攬衣推枕起徘徊，珠箔銀屏迤邐開。雲髻半偏新睡覺，花冠不整下堂來。風吹仙袂飄颻舉，猶似霓裳羽衣舞。玉容寂寞淚闌干，梨花一枝春帶雨。含情凝睇謝君王，一別音容兩渺茫。昭陽殿裡恩愛絕，蓬萊宮中日月長。回頭下望人寰處，不見長安見塵霧。唯將舊物表深情，鈿合金釵寄將去。釵留一股合一扇，釵擘黃金合分鈿。但教心似金鈿堅，天上人間會相見。臨別殷勤重寄詞，詞中有誓兩心知。七月七日長生殿，夜半無人私語時。在天願作比翼鳥，在地願為連理枝。天長地久有時盡，此恨綿綿無絕期。潯陽江頭夜送客，楓葉荻花秋瑟瑟。主人下馬客在船，舉酒欲飲無管絃。醉不成歡慘將別，別時茫茫江浸月。忽聞水上琵琶聲，主人忘歸客不發。尋聲暗問彈者誰，琵琶聲停欲語遲。移船相近邀相見，添酒回燈重開宴。千呼萬喚始出來，猶抱琵琶半遮面。轉軸撥絃三兩聲，未成曲調先有情。弦弦掩抑聲聲思，似訴平生不得志。低眉信手續續彈，說盡心中無盡事。輕攏慢拈抹復挑，初為霓裳後六么。大弦嘈嘈如急雨，小弦切切如私語。嘈嘈切切錯雜彈，大珠小珠落玉盤。間關鶯語花底滑，幽咽泉流冰下難。水泉冷澀弦凝絕，凝絕不通聲暫歇。別有幽愁暗恨生，此時無聲勝有聲。銀瓶乍破水漿迸，鐵騎突出刀槍鳴。曲終收撥當心畫，四弦一聲如裂帛。東船西舫悄無言，唯見江心秋月白。沉吟放撥插弦中，整頓衣裳起斂客。自言本是京城女，家在蝦蟆陵下住。十三學得琵琶成，名屬教坊第一部。曲罷常教善才服，妝成每被秋娘妒。五陵年少爭纏頭，一曲紅綃不知數。鈿頭雲篦擊節碎，血色羅裙翻酒汙。今年歡笑復明年，秋月春風等閒度。弟弟從軍阿姨死，暮去朝來顏色故。門前冷落車馬稀，老大嫁作商人婦。商人重利輕別離，前月浮樑買茶去。去來江口空守船，繞船明月江水寒。夜深忽夢少年事，夢啼妝淚紅闌干。我聞琵琶已嘆息，又聞此語重唧唧。同是天涯淪落人，相逢何必曾相識。我從去年辭帝京，謫居臥病潯陽城。潯陽地僻無音樂，終歲不聞絲竹聲。住近湓江地低溼，黃廬苦竹繞宅生。其間旦暮聞何物，杜鵑啼血猿哀鳴。春江花朝秋月夜，往往取酒還獨傾。豈無山歌與村笛？嘔啞嘲哳難為聽。今夜聞君琵琶語，如聽仙樂耳暫明。莫辭更坐彈一曲，為君翻作琵琶行。感我此言良久立，卻坐促弦弦轉急。悽悽不似向前聲，滿座重聞皆掩泣。座中泣下誰最多，江州司馬青衫溼。