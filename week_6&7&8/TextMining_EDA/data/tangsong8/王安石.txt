京口瓜洲一水間，鍾山只隔數重山。春風自綠江南岸，明月何時照我還。京口瓜洲一水間，鐘山只隔數重山。春風又綠江南岸，明月何時照我還？牆角數枝梅，凌寒獨自開。遙知不是雪，為有暗香來。白玉堂前一樹梅，為誰零落為誰開。唯有春風最相惜，一年一度一歸來。爆竹聲中一歲除,春風送暖入屠蘇。千門萬戶曈曈日,總把新桃換舊符。爆竹聲中一歲除,春風送暖入屠蘇。千門萬戶曈曈日,總把新桃換舊符。百畝中庭半是苔。門前白道水縈迴。愛閒能有幾人來。小院迴廊春寂寂，山桃溪杏兩三栽。為誰零落為誰開。飛來峰上千尋塔，聞說雞鳴見日升。不畏浮雲遮望眼，只緣身在最高層。飛來山上千尋塔，聞說雞鳴見日升。不畏浮雲遮望眼，只緣身在最高層。數家茅屋閒臨水。單衫短帽垂楊裡。花是去年紅，吹開一夜風。梢梢新月偃。午醉醒來晚。何物最關情。黃鸝三兩聲。海棠亂髮皆臨水。君知此處花何似。涼月白紛紛。香風隔岸聞。囀枝黃鳥近。隔岸聲相應。隨意坐莓苔。飄零酒一杯。梅好惟嫌淡佇，天教薄與胭脂。真妃初出華清池。酒入瓊姬半醉。東閣詩情易動，高樓玉管休吹。北人渾作可花疑。惟有青枝不似。平岸小橋千嶂抱。柔藍一水縈花草。茅屋數間窗窈窕。塵不到。時時自有春風掃。午枕覺來聞語鳥。欹眠似聽朝雞早。忽憶故人今總老。貪夢好。茫然忘了邯鄲道。燈火已收正月半。山南山北花撩亂。聞說洊亭新水漫。騎款段。穿雲入塢尋遊伴。卻拂僧床褰素幔。千巖萬壑春風暖。一弄鬆聲悲急管。吹夢斷。西看窗日猶嫌短。隔岸桃花紅未半。枝頭已有蜂兒亂。惆悵武陵人不管。清夢斷。亭亭佇立春宵短。留春不住，費盡鶯兒語。滿地殘紅宮錦汙，昨夜南園風雨。小憐初上琵琶，曉來思繞天涯。不肯畫堂朱戶，春風自在楊花。雲垂平野。掩映竹籬茅舍。闃寂幽居實瀟灑。是處綠嬌紅冶。丈夫運用堂堂。且莫五角六張。若有一卮芳酒，逍遙自在無妨。留春不住。費盡鶯兒語。滿地殘紅宮錦汙。昨夜南園風雨。小憐初上琵琶。曉來思繞天涯。不肯畫堂朱戶，春風自在楊花。虞美人，態濃意遠淑且真。同輦隨君侍君側，六宮粉黛無顏色。楚歌四面起，形勢反蒼黃。夜聞馬嘶曉無跡，蛾眉蕭颯如秋霜。漢家離宮三十六，緩歌慢舞凝絲竹。人間舉眼盡堪悲，獨陰崖結茅屋。美人為黃土，草木皆含愁。紅房紫譚處處有，聽曲低昂如有求。青天漫漫覆長路，今人犁田昔人墓。虞兮虞兮奈若何，不見玉顏空死處。明妃初出漢宮時，淚溼春風鬢腳垂。低徊顧影無顏色，尚得君王不自持。歸來卻怪丹青手，入眼平生幾曾有；意態由來畫不成，當時枉殺毛延壽。一去心知更不歸，可憐著盡漢宮衣；寄聲欲問塞南事，只有年年鴻雁飛。家人萬里傳訊息，好在氈城莫相憶；君不見咫尺長門閉阿嬌，人生失意無南北。明妃初嫁與胡兒，氈車百輛皆胡姬。含情慾語獨無處，傳與琵琶心自知。黃金杆撥春風手，彈看飛鴻勸胡酒。漢宮侍女暗垂淚，沙上行人卻回首。漢恩自淺胡恩深，人生樂在相知心。可憐青冢已蕪沒，尚有哀弦留至今。我本漢家子，早入深宮裡。遠嫁單于國，惟悴無復理。穹廬為室旃為牆，胡塵暗天道路長。去住彼此無訊息，明明漢月空相識。死生難有卻回身，不忍回看舊寫真。玉顏不是黃金少，愛把丹青錯畫人。朝為漢宮妃，暮作胡地妾。獨留青冢向黃昏，顏色如花命如葉。嗟見世間人。但有纖毫即是塵。不住舊時無相貌，沈淪。只為從來認識神。作麼有疏親。我自降魔轉法輪。不是攝心除妄想，求真。幻化空身即法身。自古帝王州。鬱鬱蔥蔥佳氣浮。四百年來成一夢，堪愁。晉代衣冠成古丘。繞水恣行遊。上盡層城更上樓。往事悠悠君莫問，回頭。檻外長江空自流。登臨送目，正故國晚秋，天氣初肅。千里澄江似練，翠峰如簇。歸帆去棹殘陽裡，背西風，酒旗斜矗。彩舟雲淡，星河鷺起，畫圖難足。念往昔，繁華競逐，嘆門外樓頭，悲恨相續。千古憑高對此，謾嗟榮辱。六朝舊事隨流水，但寒煙衰草凝綠。至今商女，時時猶唱，後庭遺曲。登臨送目，正故國晚秋，天氣初肅。　千里澄江似練，翠峰如簇。　征帆去棹殘陽裡，背西風、酒旗斜矗。　彩舟雲淡，星河鷺起，畫圖難足。　念往昔、繁華競逐，　嘆門外樓頭，悲恨相緒。　千古憑高對此，漫嗟榮辱。　六朝舊事隨流水，但寒煙芳草凝綠。　至今商女，時時猶唱，後庭遺曲。　　　登臨送目。正故國晚秋，天氣初肅。千里澄江似練，翠峰如簇。歸帆去棹殘陽裡，背西風、酒旗斜矗。彩舟雲淡，星河鷺起，畫圖難足。念往昔、繁華競逐。嘆門外樓頭，悲恨相續。千古憑高，對此漫嗟榮辱。六朝舊事隨流水，但寒煙、芳草凝綠。至今商女，時時猶唱，後庭遺曲。冉冉春行暮，菲菲物競華。鶯猶求舊友，雁不背貧家。室有賢人酒，門無長者車。醉眠聊自適，歸夢到天涯。柴門照水見青苔，春繞花枝漫漫開。路遠遊人行不到，日長啼鳥去還來。常時黃色見眉間。鬆桂我同攀。每言天上辛苦，不肯餌金丹。憐水靜，愛雲閒。便忘還。高歌一曲，巖谷迤邐，宛似商山。練巾藜杖白雲間。有興即躋攀。追思往昔如夢，華轂也曾丹。塵自擾，性長閒。更無還。達如周召，究似丘軻，祗個山山。茫然不肯住林間。有處即追攀。將他死語圖度，怎得離真丹。漿水價，匹如閒。也須還。何如直截，踢倒軍持，贏取溈山。營巢燕子逞翱翔。微志在雕樑。碧雲舉翮千里，其奈有鸞皇。臨濟處，德山行。果承當。自時降住，一切天魔，掃地焚香。莫言普化祗顛狂。真解作津樑。驀然打個斤斗，直跳過羲皇。臨濟處，德山行。果承當。將他建立，認作心誠，也是尋香。孜孜矻矻。向無明裡、強作窠窟。浮名浮利何濟，堪留戀處，輪迴倉猝。幸有明空妙覺，可彈指超出。緣底事、拋了全潮，認一浮漚作瀛渤。本源自性天真佛。只些些、妄想中埋沒。貪他眼花陽豔，誰通道、本來無物。一旦茫然，終被閻羅老子相屈。便縱有、千種機籌，怎免伊唐突。沉魄浮魂不可招，遺編一讀想風標。何妨舉世嫌迂闊，故有斯人慰寂寥。歸依眾，梵行四威儀。願我遍遊諸佛土。十方賢聖不相離。永滅世間痴。歸依佛，彈指越三祇。願我速登無上覺，還如佛坐道場時。能智又能悲。三界裡，有取總災危。普願從生同我願，能於空有善思惟。三寶共住持。歸依法，法法不思議。願我六根常寂靜，心如寶月映琉璃。了法更無疑。雨打江南樹。一夜花開無數。綠葉漸成陰，下有遊人歸路。與君相逢處。不道春將暮。把酒祝東風，且莫恁、匆匆去。春又老。南陌酒香梅小。遍地落花渾不掃。夢迴情意悄。紅箋寄與添煩惱。細寫相思多少。醉後幾行書字小。淚痕都搵了。牛若不穿鼻，豈肯推人磨。馬若不絡頭，隨直而起臥。乾地終不涴，平地終不墮。擾擾受輪迴，祗緣疑這個。我曾為牛馬，見草豆歡喜。又曾為女人，歡喜見男子。我若真是我，祗合長如此。若好惡不定，應知為物使。堂堂大丈夫，莫認物為己。凡夫當夢時，眼見種種色。此非作故有，亦非求故獲。不知今是夢，道我能畜積。貪求復守護，嘗怕水火賊。既覺方自悟，本空無所得。死生如覺夢，此理甚明白。風吹瓦墮屋，正打破我頭。瓦亦自破碎，豈但我血流。我終不嗔渠，此瓦不自由。眾生造眾惡，亦有一機抽。渠不知此機，故自認愆尤。此但可哀憐，勸令真正修。豈可自迷悶，與渠作冤讎。若言夢是空，覺後應無記。若言夢非空，應有真實事。燔燒陽自招，沈溺陰自致。令汝嘗驚魘，豈知安穩睡。人人有這個，這個沒量大。坐也坐不定，走也跳不過。鋸也解不解，鎚也打不破。作馬便搭鞍，作牛便推磨。若問無眼人，這個是甚麼。便遭伊纏繞，鬼窟裡忍餓。有一即有二，有三即有四。一二三四五，有亦何妨事。如火能燒手，要須方便智。若未解傳薪，何須學鑽燧。李生場蕩蕩，所見實奇哉。問渠前世事，答我燒炭來。炭成能然火，火過卻成灰。灰成即是土，隨意立根栽。眾生若有我，我何能度脫。眾生若無我，已死應不活。眾生不了此，便聽佛與奪。我無我不二，四天王獻鉢。莫嫌張三惡，莫愛李四好。既往侂即晚，未來思又早。見之亦何有，欻然如電掃。惡既是磨滅，好亦難長保。若令好與惡，可積如財寶。自始而至今，有幾許煩惱。失志難作福，得勢易造罪。苦即念快樂，樂即生貪愛。無苦亦無樂，無明亦無昧。不屬三界中，亦非三界外。打賊賊恐怖，看客客喜歡。亦有客是賊，切莫受伊謾。樂哉貧兒家，無事役心肝。既無賊可打，豈有客須看。有一種貧兒，不能自營生。若不作客走，即須隨賊行。復有一種貧，常時腹彭亨。若有亦不畜，若無亦不營。汝無名高者，以見利貪叨。汝無行實者，以取著名高。行實尚非實，利名豈堅牢。一朝投土窟，魂魄散逃逃。勇有孟施捨，能無懼而已。若人學佛法，勇亦當如此。休來講下坐，莫入禪門裡。但能一切舍，管取佛歡喜。利瞠汝刀山，濁愛汝灰河。汝痴分別心，即汝琰魔羅。圓成但一性，一切法依他。遍了一切法，不如且頭陀。我讀萬卷書，識盡天下理。智者渠自知，愚者誰信爾。奇哉閒道人，跳出三句裡。獨悟自根本，不從他處起。幸身無事時，種種妄思量。張三喘口窄，李四帽檐長。失腳落地獄，將身投鑊湯。誰知受熱惱，卻不解思涼。昨日見張三，嫌他不守己。歸來自悔責，分別亦非理。今日見張三，分別心復起。若除此惡習，佛法無多子。傀儡祗一機，種種沒根栽。被我入棚中，昨日親看來。方知棚外人，擾擾一場獃。終日受伊謾，更被索錢財。徑暖草如積，山晴花更繁。縱橫一川水，高下數家村。靜憩雞鳴午，荒尋犬吠昏。歸來向人說，疑是武陵源。河流南苑岸西斜，風有晶光露有華。門柳故人陶令宅，井桐前日總持家。嘉招欲覆杯中淥，麗唱仍添錦上花。便作武陵樽俎客，川源應未少紅霞。江北秋陰一半開，晚雲含雨卻低迴。青山繚繞疑無路，忽見千帆隱映來。村落家家有濁醪，青旗招客解祗禂。春風似補林塘破，野水遙連草樹高。寄食舟車隨處弊，行歌天地此身勞。遲迴自負平生意，豈是明時惜一毛。江水漾西風，江花脫晚紅。離情被橫笛，吹過亂山東。中郎有女能傳業，顏色如花命如葉。命如葉薄將奈何，一生抱恨常諮嗟。良人持戟明光裡，所慕靈妃媲簫史。空房寂寞施繐帷，棄我不待白頭時。天不仁兮降亂離，嗟餘去此其從誰。自胡之反持干戈，翠蕤雲旓相蕩摩。流星白羽腰間插，疊鼓遙翻瀚海波。一門骨肉散百草，安得無淚如黃河。身執略兮入西關，關山阻修兮行路難。水頭宿兮草頭坐，在野只教心膽破。更備雕鞍教走馬，玉骨瘦來無一把。幾回拋鞚抱鞍橋，往往驚墮馬蹄下。漢家公主出和親，御廚絡繹送八珍。明妃初嫁與胡時，一生衣服盡隨身。眼長看地不稱意，同是天涯淪落人。我今一食日還並，短衣數挽不掩脛。乃知貧賤別更苦，安得康強保天性。十三學得琵琶成，繡幕重重卷畫屏。一見郎來雙眼明，勸我酤酒花前傾。齊言此夕樂未央，豈知此聲能斷腸。如今正南看北斗，言語傳情不如手。低眉信手續續彈，彈看飛鴻勸胡酒。青天漫漫覆長路，一紙短書無寄處。月下長吟久不歸，當時還見雁南飛。彎弓射飛無遠近，青冢路邊南雁盡。兩處音塵從此絕，唯向東西望明月。柳絮已將春去遠，攀條弄芳畏晼晚。憂患眾兮歡樂鮮，一去可憐終不返。日夕思歸不得歸，山川滿目淚沾衣。罼圭苑裡西風起，嘆息人間萬事非。歸來展轉到五更，起看北斗天未明。秦人築城備胡處，擾擾唯有牛羊聲。萬里飛蓬映天過，風吹漢地衣裳破。欲往城南望城北，三步回頭五步坐。自斷此生休問天，生得胡兒擬棄捐。一始扶床一初坐，抱攜撫視皆可憐。寧知遠使問名姓，引袖拭淚悲且慶。悲莫悲於生別離，悲在君家留二兒。鞠之育之不羞恥，恩情亦各言其子。天寒日暮山谷裡，腸斷非關隴頭水。兒呼母兮啼失聲，依然離別難為情。灑血仰頭兮訴蒼蒼，知我如此兮不如無生。當時悔來歸又恨，洛陽宮殿焚燒盡。紛紛黎庶逐黃巾，心折此時無一寸。慟哭秋原何處村，千家今有百家存。爭持酒食來相饋，舊事無人可共論。此身飲罷無歸處，心懷百憂傷千慮。天翻地覆誰得知，魏公垂淚嫁文姬。天涯憔悴身，託命於新人。念我出腹子，使我嘆恨勞精神。新人新人聽我語，我所思兮在何所。母子分離兮意難任，死生不相知兮何處尋。燕山雪花大如席，與兒洗面作光澤。怳然天地半夜白，閨中只是空相憶。點注桃花舒小紅，與兒洗面作華容。欲問平安無使來，桃花依舊笑春風。春風似舊花仍笑，人生豈得長年少。我與兒兮各一方，憔悴看成兩鬢霜。如今豈無騕褭與驊騮，安得送我置汝傍。胡塵暗天道路長，遂令再往之計墮眇芒。胡笳本出自胡中，此曲哀怨何時終。笳一會兮琴一拍，此心炯炯君應識。明明漢月空相識，道路只今多擁隔。去住彼此無訊息，時獨看雲淚橫臆。豺狼喜怒難姑息，自倚紅顏能騎射。千言萬語無人會，漫倚文章真末策。死生難有卻回身，不忍重看舊寫真。暮去朝來顏色改，四時天氣總愁人。東風漫漫吹桃李，盡日獨行春色裡。自經喪亂少睡眠，鶯飛燕語長悄然。寒聲一夜傳刁斗，雲雪埋山蒼兕吼。詩成吟詠轉淒涼，不如獨坐空搔首。漫漫胡天叫不聞，胡人高鼻動成群。寒盡春生洛陽殿，回首何時復來見。晚來幽獨恐傷神，唯見沙蓬水柳春。破除萬事無過酒，虜酒千杯不醉人。含情慾說更無語，一生長恨奈何許。飢對酪肉兮不能餐，強來前帳臨歌舞。六代豪華空處所，金陵王氣黯然收。煙濃草遠望不盡，物換星移度幾秋。至竟江山誰是主，卻因歌舞破除休。我來不見當時事，上盡重城更上樓。頗怪梅花不肯開，豈知有意待春來。燈前玉面披香出，雪後春容取勝回。觸撥清詩成走筆，淋漓紅袖趣傳杯。望塵俗眼那知此，只買夭桃豔杏栽。六宅新妝促錦，三宮巧仗叢花。一片黃雲起處，內人遙認官家別館寒砧，孤城畫角，　一派秋聲入寥廓。　東歸燕從海上去，南來雁向沙頭落。　楚颱風，庾樓月，宛如昨。　無奈被些名利縛！　無奈被它情耽閣！　可惜風流總閒卻！　當初謾留華表語，而今誤我秦樓約。　夢闌時，酒醒後，思量著。　出寫清淺景，歸穿蒼翠陰。平頭均楚制，長耳嗣吳吟。暮嶺已佳色，寒泉仍好音。誰同此真意，倦鳥亦幽尋。百戰疲勞壯士哀，中原一敗勢難回。江東子弟今雖在，肯與君王捲土來。東城酒散夕陽遲，南陌鞦韆寂寞垂。人與長瓶臥芳草，風將急管度青枝。春風過柳綠如繰，晴日烝紅出小桃。池暖水香魚出處，一環清浪湧亭皋。春風吹園雜花開，青天露坐始此回。一杯一杯復一杯，笑言溢口何歡咍。古人白骨生青苔，我獨不飲何為哉。何時出得禁酒國，壘麴便築糟丘臺。一馬春風北首燕，卻疑身得舊山川。陽浮樹外滄江水，塵漲原頭野火煙。日借嫩黃初著柳，兩催新綠稍歸田。回頭不見辛夷發，始覺看花是去年。一陂春水繞花身，花影妖饒各佔春。縱被春風吹作雪，絕勝南陌碾成塵。採芝天門山，寒露淨毛骨。帝青九萬里，空洞無一物。傾河略西南，昌射河鼓沒。蓬萊眼中見，人世嘆超忽。當時棄桃核，聞已撐月窟。且當呼阿環，乘興弄溟渤。金爐香燼漏聲殘，剪剪輕風陣陣寒。春色惱人眠不得，月移花影上欄杆。一時謀議略施行，誰道君王薄賈生。爵位自高言盡廢，古來何啻萬公卿。漢有洛陽子，少年明是非。所論多感概，自信肯依違。死者若可作，今人誰與歸。應須蹈東海，不但涕沾衣。天質自森森，孤高几百尋。凌霄不屈己，得地本虛心。歲老根彌壯，陽驕葉更陰。明時思解慍，願斫五絃琴。城南平野寒多露，窗壁含風秋氣度。鄰桑槭槭已欲空，悲蟲啾啾促機杼。柴門半掩掃鳥跡，獨抱殘編與神遇。韓公既去豈能追，孟子有來還不拒。涿州沙上飲盤桓，看舞《春風小契丹》。塞雨巧催燕淚落，濛濛吹溼漢衣冠！涿州沙上飲盤桓，看舞春風小契丹。塞雨巧催燕淚落，濛濛吹溼漢衣冠。憶昔與鬍子，戲娛西城幽。放斥僕與馬，獨身步田疇。牛豎歌我旁，聽之為久留。一接田父語，嘆之勝王侯。追逐恨不恣，暮歸輒懷愁。顧常輕千乘，只願足一丘。子時怪我少，好此寂寞遊。笙箕不入耳，又不甘醪羞。那知抱孤傷，罷頓不能遒。世味已鮮少，但餘野心稠。乖離今十年，班發滿我頭。昔興亦略盡，食眠常百憂。每逢佳山水，欲往輒復休。方壯遂如此，況乃高春秋。隨月出山去，尋雲相伴歸。春晨花上露，芳氣著人衣。聖人道大能亦博，學者所得皆秋毫。雖傳古未有孔子，蠛蠓何足知天高。桓魋武叔不量力，欲撓一草搖蟠桃。顏回已自不可測，至死鑽仰忘身勞。北山輸綠漲橫陂，直漸回塘灩灩時。細數落花因坐久，緩尋芳草得歸遲。刳木為舟數丈餘，臥看風月映芙蕖。清香一陣渾無暑，時有驚榔躍出魚。北山輸綠漲橫池，直塹回塘灩灩時。細數落花因坐久，緩尋芳草得歸遲。派出崑崙五色流，一支黃濁貫中州。吹沙走浪幾千裡，轉側屋閭無處求。定林青木老參天，橫貫東南一道泉。六月杖藜尋石路，午陰多處弄潺湲。漱甘涼病齒，坐曠息煩襟。因脫水邊屨，就敷巖上衾。但留雲對宿，仍值月相尋。真樂非無寄，悲蟲亦好音。怪祕陰靈與護持，重丹復碧煥參差。滄江見底應無日，萬丈孤根世不知。武陵山下朝買船，風吹宿霧山花鮮。萬家笑語橫青天，綺窗羅暮舞嬋娟。小鬟折花叩船舷，玉琖寫酒酬金錢。朱夢飛動浮雲巘，天外筦簫來宛轉。斷橋人行夕陽路，樓觀琉璃影中見。酡顏未分驊騮催，燭人坐客猶徘徊。豈知閶闔門邊住，春盡不見芳菲開。日月紛紛車走阪，少年意氣何由挽。洞庭浪與天地白，塵昏萬里東浮眼。黑貂裘敝歸幾時，相見綠樹啼黃鸝。榮華俯仰憂患隨，命駕吾與高人期。金屏翠幔與秋宜，得此年年醉不知。只向貧家促機杼，幾家能有一絇絲。雲鬟煙鬢與誰期，一去天邊更不歸。還似九疑山下女，千秋長望舜裳衣。芙蕖的歷抽新葉，苜蓿闌干放晚花。白下門東春已老，莫鳴楊柳可藏鴉。無限殘紅著地飛，溪頭煙樹翠相圍。楊花獨得東風意，相逐晴空去不歸。春期行晼晚，春意剩芳菲。曲水應修禊，披香未試衣。雨花紅半墮，煙樹碧相依。悵望夢中地，王孫底不歸。北山吹雨送殘春，南澗朝來綠映人。昨日杏花渾不見，故應隨水到江濱。九日無歡可得追，飄然隨意歷山陂。蔣陵西井風煙慘，也有黃花一兩枝。鐘鼓非樂本，本末猶相因。仁聲入人深，孟子言之醇。如何貞觀君，從古同隋陳。風俗不粹美，惜哉世無臣。遊鯨厭海濁，齣戲清江湄。風濤助翻騰，網罟不敢窺。失身洲渚間，螻蟻乘其機。物大苦易窮，一窮無所歸。詵詵古之士，出必見禮樂。群遊與群飲，仁義待揚搉。心疲歌舞荒，耳聒米鹽濁。所以後世賢，絕俗乃為學。不得君子居，而與小人遊。疵瑕不相摩，況乃禍釁稠。高語不敢出，鄙辭強顏酬。始雲避世患，自覺日已偷。如傅一齊人，以萬楚人咻。雲復學齊言，定復不可求。仁義多在野，欲從苦淹留。不悲道難行，所悲累身修。周公歌七月，耕稼乃王術。宣王追祖宗，考牧與宮室。甘棠能聽訟，召伯聖人匹。後生論常高，於世復何實。婚喪孰不供，貸錢免爾縈。耕收孰不給，傾粟助之生。物贏我收之，物窘出使營。後世不務此，區區挫兼併。貞觀業萬世，經營豈非艱。其子一搖之，宗廟靈幾殫。開元始聰明，一眚奔岷山。功高後毀易，德薄人存難。言失於須臾，百世不可除。行失几席間，惡名滿八區。百年養不足，一日毀有餘。諒彼恥不仁，戒哉惟厥初。猛虎臥草間，群鳥從噪之。萬物忌強梁，寧獨以其私。虎終機械得，鳥亦彈丸隨。出雞不忤物，默與鳳凰期。桂寧辭月窟，桃合避仙源。贈別難饒柳，忘憂好樹萱。輕輕飛燕舞，脈脈息媯言。蕙陋虛侵徑，梨凡浪佔園。論心留蝶宿，低面厭鶯喧。不奈神仙品，何辜造化恩。煙愁思舊夢，雨泣怨新婚。畫恐明妃恨，移同卓氏奔。青門道北云為屋，大壚貯酒千萬斛。獨龍注雨如車軸，不畏不售畏不續。伊呂兩衰翁。歷遍窮通。一為釣叟一耕傭。若使當時身不遇，老了英雄。湯武偶相逢。風虎雲龍。興王只在笑談中。直至如今千載後，誰與爭功。月映林塘澹，風含笑語涼。俯窺憐綠淨，小立佇幽香。攜幼尋新的，扶衰坐野航。延緣久未已，歲晚惜流光。苦霧藏春色，愁霖病物華。幽奇無可奈，強釂一杯霞。城雲如夢柳僛僛，野水橫來強滿池。九十日春渾得雨，故應留潤作花時。月入千江體不分，道人非復世間人。鍾山南北安禪地，香火他時共兩身。柔桑採盡綠陰稀，蘆箔蠶成密繭肥。聊向村家問風俗：如何勤苦尚凶飢？三代子百姓，公私無異財。人主擅操柄，如天持斗魁。賦予皆自我，兼併乃奸回。奸回法有誅，勢亦無自來。後世始倒持，黔首遂難裁。秦王不知此，更築懷清檯。禮義日已偷，聖經久堙埃。法尚有存者，欲言時所咍。俗吏不知方，掊克乃為材。俗儒不知變，兼併可無摧。利孔至百出，小人私闔開。有司與之爭，民愈可憐哉。洗雨吹風一月春，山紅漫漫綠紛紛。褰裳遠野誰從我，散策空陂忽見君。青眼坐傾新歲酒，白頭追誦少年文。因嗟涉世終無補，久使高材雍上聞。東風渺渺客天涯，病眼先春已見花。遠欲報君羞強聒，老知隨俗厭雄誇。窮通往事真如夢，得失秋毫豈更嗟。邂逅故人唯有醉，醉中衣幘任欹斜。城中燈火照青春，遠引吾方避糾紛。遊衍水邊追野馬，嘯歌林下應山君。愁尋徑草無求仲，喜對檐花有廣文。邂逅一樽聊酩酊，聲名身後豈須聞。遠跡荒郊謝儁豪，春風誰與駐幹旄。故交重趼恩何厚，新句連篇韻更高。美似狂酲初噉蔗，快如衰病得觀濤。久佑壞冶成天巧，豈與人間共一陶。無能私願只求田，時物安能學計然。鑿井未成歌擊壤，射熊猶得夢鈞天。遙思故國歸來日，留滯新恩已去年。攜手與君遊最樂，春風波上水濺濺。山陂疇昔從吾親，諸父先生各佩紛。零落長年誰語此，遲迴故地卻逢君。衣冠偶坐論經術，襁褓當時刺繡文。更怪高材終未遇，有司何日選方聞。柔桑採盡綠陰稀，蘆箔蠶成密繭肥。聊向村家問風俗，如何勤苦尚凶飢。澗水無聲繞竹流，竹西花草弄春柔。茅檐相對坐終日，一鳥不鳴山更幽。望夷宮中鹿為馬，秦人半死長城下。避時不獨商山翁，亦有桃源種桃者。此來種桃經幾春，採花食實枝為薪。兒孫生長與世隔，雖有父子無君臣。漁郎漾舟迷遠近，花間相見因相問。世上那知古有秦，山中豈料今為晉。聞道長安吹戰塵，春風回首一沾巾。重華一去寧復得，天下紛紛經幾秦。自古功名亦苦辛，行藏終欲付何人。當時黮闇猶承誤，末俗紛紜更亂真。糟粕所傳非粹美，丹青難寫是精神。區區豈盡高賢意，獨守千秋紙上塵。若木昏昏末有鴉，凍雷深閉阿香車。摶雲忽散簁為屑，翦水如分綴作花。擁帚尚憐南北巷，持杯能喜兩三家。戲挼弄掬輸兒女，羔袖龍鍾手獨叉。神女青腰寶髻鴉，獨藏雲氣委飛車。夜光往往多聯璧，白小紛紛每散花。珠網纚連拘翼座，瑤池淼漫阿環家。銀為宮闕尋常見，豈即諸天守夜叉。惠施文字黑如鴉，於此機緘漫五車。皭若易緇終不染，紛然能幻本無花。觀空白足寧知處，疑有青腰豈作家。慧可忍寒真覺晚，為誰將手少林叉。寄聲三足阿環鴉，問訊青腰小駐車。一一煦肌寧有種，紛紛迷眼為誰花。爭妍恐落江妃手，耐冷疑連月姊家。長恨玉顏春不久，畫圖時展為君叉。戲搖微縞女鬟鴉，試咀流酥已頰車。歷亂稍埋冰揉粟，消沉時點水圓花。豈能舴艋真尋我，且與蝸牛獨臥家。欲挑青腰還不敢，直須詩膽付劉叉。春雪墮如簁，渾家醉不知。泥留虎鬥跡，愁殺路傍兒。五湖大浪如銀山，問君西遊何當還。以手撫膺坐長嘆，空手無金行路難。丈夫意有在，吾徒且加餐。屏風九疊雲錦張，千峰如連環。上有橫河斷海之浮雲，可望不可攀。飛空結樓臺，動影裊窕衝融間。沛然乘天遊，下看塵世悲人寰。泊舟潯陽郭，去去翔寥廓。君今幸未成老翁，衰老不復如今樂。滕王高閣臨江渚，東邊日出西邊雨。十五年前此會同，天際張帷列樽俎。公今此去何時歸，我今停杯一問之。春風兩岸水楊柳，昔日青青今在否。偶向東湖更向東，杏花兩株能白紅。落拓舊遊應記得，插花走馬月明中。荏苒荏苒瞻四海，明年花開復誰在。杏花楊柳年年好，南去北來人自老。少壯幾時奈老何，與君把箸擊盤歌。歌罷仰天嘆，六龍忽蹉跎。跟中了了見鄉國，自是不歸歸便得。欲往城南望城北，此心炯炯君應識。臨川樓上柅園中，羅幃繡幕圍香風。觥船一棹百分空，看朱成碧顏始紅。杏花楊柳年年好，南去北來人自老。舊事無人可只論，惟君與我同懷抱。忽憶舊鄉頭已白，牙齒欲落真可惜。臨江把臂難再得，江水江花豈終極。百年多病獨登臺，知有歸日眉放開。功名富貴何名道，且賦淵明歸去來。點也自殊由與求，既成春服更何憂。拙於人合且天合，靜與道謀非食謀。未愛京師傳谷口，但知鄉里勝壺頭。嗟予老矣無一事，復得此君相與遊。去年音問隔淮州，百謫難知亦我憂。前日杯盤共江渚，一歡相屬豈人謀。山蟠直瀆輸淮口，水抱長幹轉石頭。乘興舟輿無不可，春風從此與公遊。烏榜登臨興未休，共言何許更消憂。聯裾蕭寺尋真覺，方駕孫陵吊仲謀。語罷每開歡笑口，詩來仍掉苦吟頭。已知軒冕真吾累，且可追隨馬少遊。白下門東春水流，相看一噱散千憂。穿梅入柳曾莫逆，度墜緣岡初不謀。世事但如吹劍首，官身難即問刀頭。長臨鍛龜真自苦，有興復來從我遊。樂世閒身豈易求，巖居川觀更何憂。放懷自事如初服，買宅相招亦本謀。名譽子真矜谷口，事功新息困壺頭。知君於此皆無累，長得追隨壙埌遊。黃粱欲熟且留連，漫道春歸莫悵然。蝴蝶豈能知夢事，蘧蘧飛墮晚花前。知世如夢無所求，無所求心普空寂。還似夢中隨夢境，成就河沙夢功德。城南城北萬株花，池面冰消水見沙。回首江南春更好，夢為蝴蝶亦還家。客思似楊柳，春風千萬條。更傾寒食淚，欲漲冶城潮。巾發雪爭出，鏡顏朱早凋。未知軒冕樂，但欲老漁樵。召公方伯尊，材亦聖人亞。農時憚煩民，聽訟甘棠下。嗟今千室長，已恥問耕稼。彈琴高堂上，欲以世為化。任公蹲海濱，一釣飽千里。用力已雲多，釣緡亦難理。巨魚暖更逃，壯士飢欲死。遊鯈不可數，空滿滄浪水。缺月昏昏漏未央，一燈明來照秋床。病身最覺風露早，歸夢不知山水長。坐感歲時歌慷慨，起看天地色淒涼。鳴蟬更亂行人耳，正抱疏桐葉半黃。萬物餘一體，九州餘一家。秋毫不為小，徼外不為遐。不識壽與夭，不知貧與賒。忘心乃得道，道不去紛華。近跡以觀之，堯舜亦泥沙。莊周謂如此，而世以為誇。神龍豢可致，猛虎擾亦留。變生父子間，上聖不能謀。常情在欲得，義養或成仇。他人恩更輕，患禍信難周。古風致遜悌，班白見尊優。薄俗謬為恭，獨在勢權尤。伏波迷俯迎，愛禮坐成仇。齗齗洙四間，豈是老者羞。羔豚窘虎豹，鳩雀窮鷹鸇。巧者具機弋，鷙猛還拘攣。論功莫如神，論大莫如天。悲哉區區人，乃欲逃其間。黃雀死彈丸，厥罪在啄粟。翠鵠不近人，何為亦窮辱。材為世所利，高下同僵仆。能逃天地間，蠛蠓無不足。關雎後之淑，棫樸王之明。兔罝尚好德，況乃公與卿。所以彼行葦，敦然遂其生。誰能弦且歌，為我發古聲。世傳壽可三鬆倒，此語難為常人道。人能百歲自古稀，鬆得千年未為老。我移兩鬆苦不早，豈望見渠身合抱。但憐眾木總漂搖，顏色青青終自保。兔絲茯苓會當有，邂逅食之能壽考。不知篝火定何人，且看森垂覆荒草。君詩愛我亦古意，秀眉昔比南山栲。復謂留侯不及我，人或笑君無白皁。求仙辟穀彼誠悞，未見赤松飢已槁。豈如強飯適志遊，封殖蒼官蔭華皓。赤松復自無特操，上下隨煙何慅慅。蒼官受命與舜同，真可從之忘發縞。詩雖祝我以再黑，積雪已多安可掃。試問蒼官值歲寒，戴白孰與蒼然好。霸祖孤身取二江，子孫多以百城降，豪華盡出成功後，逸樂安知與禍雙。東府舊基留佛剎，後庭餘唱落船窗。黍離麥秀從來事，且置興亡近酒缸。天兵南下此橋江，敵國當時指顧降。山水雄豪空覆在，君王神武自難雙。留連落日頻回首，想像餘墟獨倚窗。卻怪夏陽才一葦，漢家何事費罌嶽。地勢東回萬里江，雲間天闕古來雙。兵纏四海英雄得，聖出中原次第降。山水寂寥埋王氣，風煙蕭颯滿僧窗。廢陵壞冢空冠劍，誰復沾纓酹一缸。憶昨天兵下蜀江，將軍談笑士爭降。黃旗已盡年三百，紫氣空收劍一雙。破堞自生新草木，廢宮誰識舊軒窗。不須搔首尋遺事，且倒花前白玉缸。荒雲涼雨水悠悠，鞍馬東西鼓次休。尚有燕人數行淚，回身卻望塞南流！新春十日雨，雨晴門始開。靜看蒼苔紋，莫上人衣來。飄然五湖長，昨日國子師。綠髮約略白，青衫欲成緇。牽舟推河冰，去與山水期。春風垂虹亭，一杯湖上持。傲兀何賓客，兩忘我與而。能復記此飲，詩成酒淋漓。十月潁水冰，問君行何為。行不顧鬥米，自與五湖期。平生湖上游，幽事略能知。此後君最樂，窮年得遊嬉。彩鯨抗波濤，風作鱗之而。鳴鼓上洞庭，笑看紅橘垂。漠漠大梁下，黃沙吹酒旗。應憐故人愁，回首一相思。邂逅君子堂，一杯相與持。便應取酩酊，萬事不足惟。平明蔡河風，回首成差池。獨我漫浪者，尚得行相追。磨刀鱠嚴冬，宿昔少陵詩。還當捕鱸魚，載酒與我期。甫裡鬆菊盛，洞庭柑橘垂。文章為我唱，不數陸與皮。荒雲涼雨水悠悠，鞍馬東西鼓吹休。尚有燕人數行淚，回身卻望塞南流。漢宮嬌額半塗黃，粉色凌寒透薄妝。好借月魂來映燭，恐隨春夢去飛揚。風亭把盞酬孤豔，雪徑回輿認暗香。不為調羹應結子，直須留此佔年芳。文采機雲後，知名實妙年。銀鉤工壯麗，金薤富清妍。批鳳多新貴，憑熊數外遷。空令猗氏監，遺愛有良田。皖城初得故人詩，嘆息龍媒踠壯時。太史滯留終不偶，中郎製作遂無施。二千石祿今何有，四十車書昔漫知。海曲冷雲埋拱木，延州空撓暮年悲。前旌一幅粉書名，行路知君亦涕零。遂失詞人空甫裡，謾留悲鶴老華亭。主張壽祿無三甲，收拾文章有六丁。歸處仙龕終不遠，新墳東見海山青。布衣阡陌動成群，卓犖高才獨見君。杞梓豫章蟠絕壑，騏驎騕褭跨浮雲。行藏已許終身共，生死那知半路分。便恐世間無妙質，鼻端從此罷揮斤。蓬蒿今日想紛披，冢上秋風又一吹。妙質不為平世得，微言唯有故人知。廬山南墮當書案，湓水東來入酒巵。陳跡可憐隨手盡，欲歡無復似當時。百年相望濟時功，歲路何知向此窮。鷹隼奮飛凰羽短，騏驎埋沒馬群空。中郎舊業無兒付，康子高才有婦同。想見江南原上墓，樹枝零落紙錢風。處處定知秋後別，年年長向社前逢。行藏自欲追時節，豈是人間不見容。結子非貪鼎鼐嘗，偶先紅杏佔年芳。從教臘雪埋藏得，卻怕春風漏洩香。不御鉛華知國色，只裁雲縷想仙裝。少陵為爾牽詩興，可是無心賦海棠。淺淺池塘短短牆，年年為爾惜流芳。向人自有無言意，傾國天教抵死香。須嫋黃金危欲墮，蒂團紅蠟巧能裝。嬋娟一種如冰雪，依倚春風笑野棠。津津河北流，嶭嶭兩城峙。春秋諸侯會，澶淵乃其地。書留後世法，豈獨譏當世。野老豈知此，為予談近事。邊關一失守，北望皆胡騎。黃屋親乘城，穹廬矢如蝟。紛紜擅將相，誰為開長利，焦頭收末功，尚足誇一是。歡盟從此數，日月行人至。馳迎傳馬單，走送牛車疲。徵求事供給，廝養猶珍麗。戈甲久已銷，澶人益憔悴。能將大事小，自合文王意。語翁無嘆嗟，小雅今不廢。去都二百四十里，河流中間兩城峙。南城草草不受兵，北城樓櫓如邊城。城中老人為予語，契丹此地經鈔虜。黃屋親乘矢石間，胡馬欲踏河冰渡。天發一矢胡無酋，河冰亦破沙水流。歡盟從此至今日，丞相萊公功第一。北去還為客，南來豈是歸。倦投空渚泊，飢帖冷雲飛。垣柵雞長暖，溝池鶩自肥。憐渠不如此，更墮野人機。賤子昔在野，心哀此黔首。豐年不飽食，水旱尚何有。雖無剽盜起，萬一且不久。特愁吏之為，十室災八九。原田敗粟麥，欲訴嗟無賕。間關幸見省，笞撲隨其後。況是交冬春，老弱就僵仆。州家閉倉庾，縣吏鞭租負。鄉鄰銖兩徵，坐逮空南畝。取貲官一毫，奸桀已雲富。彼昏方怡然，自謂民父母。朅來佐荒郡，檁檁常慚疚。昔之心所哀，今也執其咎。乘田聖所勉，況乃餘之陋。內訟敢不勤，同憂在僚友。去序三朝聖，行崩萬國天。憂勤無曠古，治洽最長年。仁育齊高厚，哀思罄幅員。欲知千載美，道德冠遺編。憑几微言絕，群臣涕泗揮。哀號三級陛，縞素九重圍。天上仙遊遠，宮中御座非。最悲帷幄侍，不復未明衣。厭代人間世，收神天上游。遽然虛玉座，不復望珠旒。待旦移巾幘，饔人改膳羞。尋常飛白幾，寂寞暗塵浮。同執群方至，因山十月催。永違天日表，空有肺肝摧。帳殿流蘇卷，鈴歌薤露哀。宮中垂曉軔，西去不更回。晴明山鳥百般催，不待桃花一半開。雨後綠陰空繞舍，總將春色付莓苔。重經高處寺，一與白雲親。樹木有春意，江山如故人。幽軒含氣象，偏影落風塵。日暮臨歸去，徘徊欲損神。招提憑高岡，四面斷行旅。勝地猶在險，浮樑嫋相拄。大江當我前，颭灩翠綃舞。通流與廚會，甘美勝牛乳。扣欄出黿鼉，幽姿可時睹。夜深殿突兀，太微凝帝宇。壁立兩崖對，迢迢隔雲雨。天多剩得月，月落聞津鼓。夜風一何暄，大舶夾雙櫓。顛沉在須臾，我自檝迎汝。始知像教力，但度無所苦。憶昨狼狽初，只見石與土。榮華一朝盡，土梗空俯僂。人事隨轉燭，蒼茫竟誰主。咄嗟檀施開，繡楹盤萬礎。高閣切星辰，新秋照牛女。湯休起我病，轉上青天去。攝身凌蒼霞，同憑朱欄語。我歌爾其聆，幽憤得一吐。誰言張處士，雄筆映千古。南浦隨花去，回舟路已迷。暗香無覓處，日落畫橋西。石樑度空曠，茅屋臨清炯。俯窺嬌饒杏，未覺身勝影。嫣如景陽妃，含笑墮宮井。怊悵有微波，殘妝壞難整。垂楊一徑紫苔封，人語蕭蕭院落中。獨有杏花如喚客，倚牆斜日數枝紅。閉戶欲推愁，愁終不肯去。底事春風來，留愁愁不住。南浦東岡二月時，物華撩我有新詩。含風鴨綠粼粼起，弄日鵝黃嫋嫋垂。留侯美好如婦人，五世相韓韓入秦。傾家為主合壯士，博浪沙中擊秦帝。脫身下邳世不知，舉國大索何能為。素書一卷天與之，谷城黃石非吾師。固陵解鞍聊出口，捕取項羽如嬰兒。從來四皓招不得，為我立棄商山芝。洛陽賈誼才能薄，擾擾空令絳灌疑。漢業存亡俯仰中，留侯當此每從容。固陵始議韓彭地，複道方圖雍齒封。自古驅民在信誠，一言為重百金輕。今人未可非商鞅，商鞅能令政必行。惠施說萬物，盤特忘一句。寄語讀書人，呶呶非勝處。雄也營身足，聃兮悞汝多。捐書知聖已，絕學奈禽何。穰侯老擅關中事，長恐諸侯客子來。我亦暮年專一壑，每逢車馬便驚猜。莫言草木未知秋，今日風雲已自愁。獨傍黃塵騎一馬，行看蕭索聽颼颼。莫將戲事擾真情，且可隨緣道我贏。戰罷兩奩分白黑，一枰何處有虧成。慟哭楊顒為一言，餘風今日更誰傳。區區庸蜀支吳魏，不是虛心豈得賢。漢日落西南，中原一星黃。群盜伺昏黑，聯翩各飛揚。武侯當此時，龍臥獨摧藏。掉頭樑甫吟，羞與眾爭光。邂逅得所從，幅巾起南陽。崎嶇巴漢間，屢以弱攻強。暉暉若長庚，孤出照一方。勢欲起六龍，東回出扶桑。惜哉淪中路，怨者為悲傷。豎子祖餘策，猶能走強梁。升也初見我，膚腴仍潔白。今何苦而老，手腳皴以黑。聞有道人者，於今號禪伯。嬲汝以一句，西歸瘦如臘。汝觀青青枝，歲寒好顏色。此鬆亦有心，豈問庭前柏。跋陀羅師能幻物，幻穢為淨持幻佛。佛幻諸天以戲之，幢幢香果助設施。茫然悔欲除所幻，還為幻佛力所持。佛天與汝本無間，汝今何恭昔何慢。十方三世本來空，受記豈非遭佛幻。春半花才發，多應不奈寒。北人初未識，渾作杏花看。紛紛擾擾十年間，世事何嘗不強顏。亦欲心如秋水靜，應須身似嶺雲閒。南山新長鳳凰雛，眉目分明畫不如。年小從他愛梨慄，長成須讀五車書。三江五湖口，地與天不隔。日月所蔽虧，東西渺然白。漫漫浸北斗，浩浩浮南極。誰投此虹蜺，欲濟兩間厄。中流雜蜃氣，欄楯相承翼。初疑神所為，滅沒在頃刻。晨興坐其上，傲兀至中昃。猶憐變化功，不謂因人役。今君持酒漿，談笑顧賓客。頗誇九州物，壯麗此無敵。熒煌丹砂柱，璀璨黃金壁。中家不慮始，助我皆豪殖。喟予獨感此，剝爛有終極。改作不可無，還當採民力。坐覺塵襟一夕空，人間似得羽翰通。暮天窈窈山銜日，爽氣駸駸客御風。草木韻沉高下外，星河影落有無中。飄然更待乘桴伴，一到扶桑興未窮。春風滿地月如霜，拂曉鍾聲到景陽。花底裌衣朝宿衛，柳邊新火起嚴妝。冰殘玉甃泉初動，水澀銅壺漏更長。從此暄妍知幾日，便應鶗鴂損年芳。池北池南春水生，桃花深處好閒行。細思擾擾夢中事，何用悠悠身後名。子云遊天祿，華藻銳初學。覃思晚有得，晦顯無適莫。寥寥鄒魯後，於此歸先覺。豈嘗知符府，何苦自投閣。長安諸愚儒，操行自為薄。謗嘲出異己，傳載因疏略。孟軻勸伐燕，伊尹幹說亳。叩馬觸兵鋒，食牛要祿爵。少知羞不為，況彼皆卓犖。史官蔽多聞，自古喜穿鑿。子云平生人莫知，知者乃獨稱其辭。今尊子云者皆是，得子云心亦無幾。聖賢樹立自有師，人知不知無以為。俗人賤今常貴古，子云今存誰女數。露坐看溝月，飄然風度荷。珠跳散作點，金湧合成波。老失芳歲易，靜知良夜多。陵秋久不寐，吾樂豈絃歌。秋水才深四五尺，扁舟鬥轉疾於飛。可憐物色阻攜手，正是歸時君不歸。舍南舍北皆春水，恰似蒲萄初撥醅。不見祕書心若失，百年多病獨登臺。思君攜手安能得，上畫重城更上樓。時獨看雲淚橫臆，長安不見使人愁。自君之出矣，何其掛懷抱。孤坐屢窮辰，山木跡如掃。數枝石榴發，豈無一時好。不可持寄君，思君令人老。歡樂欲與少年期，人生百年常苦遲。白頭富貴何所用，氣力但為憂勤衰。願為五陵輕薄兒，生在貞觀開元時。鬥雞走犬過一生，天地安危兩不知。驅馬信所適，落日望九州。青山滿天地，何往為吾丘。貧賤身秖辱，富貴道足羞。涉句諒如此，惜哉去無由。竹根殊勝竹皮冠，欲著先須短髮乾。要使山林人共見，不持方帽御風寒。無物堪持比此冠，竹皮柔膽穀皮乾。故人戀戀綈袍意，豈為哀憐範叔寒。玉潤金明信好冠，錯刀剜出蘚紋乾。不忘君惠常加首，要使歡盟未可寒。冠工新意斲檀欒，霧捲雲烝久未乾。遺我山林真自稱，何須貂暖配金寒。懷王自墮馬，賈傅至死悲。古人事一職，豈敢苟然為。哭死非為生，吾心良不欺。滔滔聲利間，絳灌亦何知。先生善鼓瑟，齊國好吹竽。操竽入齊人，雅鄭亦復殊。豈不得祿賜，歸臥自郗歔。寥寥朱絲絃，老矣誰與娛。商陽殺三人，每輒不忍視。亦云食君食，報禮當如此。波瀾吹九州，金石安得止。永懷南山阿，慷慨中夜起。秋燈一點映籠紗，好讀楞嚴莫念家。能了諸緣如夢事，世間唯有妙蓮花。檐日陰陰轉，床風細細吹。翛然殘午夢，何許一黃鸝。屋山終日信飄飄，似與幽人破寂寥。為有機心須強聒，直教懸解始聲消。簾幕無風起泬寥，誰悲精鐵任飄飄。隨商應角知無意，不待歌成韻已消。萬物能鳴為不平，世間歌哭兩營營。君知此物心何欲，自信天機自有聲。風鐵相敲固可鳴，朔兵行夜響行營。如何清世容高臥，翻作幽窗枕上聲。南風屋角響蕭蕭，白日簾垂坐寂寥。愛此宮商有真意，與君傾耳盡今朝。風來風去豈嘗要，隨分鏗鏘與寂寥。不似人間古鍾磬，從來文飾到今朝。系身高處本無心，萬竅鳴時有玉音。欲作鏌耶為物使，知君能笑不祥金。疏鐵檐間掛作琴，清風才到遽成音。伊人慾問無真意，向道從來不博金。楚越千萬山，雄奇此山兼。盤根雖巨壯，其末乃修纖。去縣尚百里，側身勇前瞻。蕭條煙嵐上，縹緲浮青尖。徐行稍復逼，所矚亦已深。精神去亹亹，氣象來漸漸。卸席取近岸，移船傍蒼蒹。窺觀坐窮晡，未覺晷刻淹。江空萬物息，四面波瀾恬。峨然九女鬟，爭山一鏡奩。臥送秋月沒，起看朝陽暹。遊氛蕩無餘，瑣細得盡覘。陵空翠纛直，照影寒鋩銛。冢木立紺發，崖林張紫髯。變態生倏忽，雖神詎能佔。當留老吾身，少駐誰雲饜。惜哉秦漢君，黃屋上衡灊。等之事嬉遊，舍此何其廉。我疑二後荒，神物久已厭。埋藏在雲霧，不欲登昏憸。又疑避褒封，蔽匿以為謙。或是古史書，脫落簡與籤。當時備巡遊，今不在緗縑。終南秦之望，泰山魯所詹。天王與秩祭，俎豆羅醯鹽。苟能澤下民，維此遠亦沾。方今東南旱，土脈燥不黏。尚無膚寸功，豈免竊食嫌。神莽吾難知，士病吾能砭。文章巧傅會，智術工飛箝。薦寶互珪璧，論材自楩柟。苟以飾婦妾，謬雲活蒼黔。豈如幽人樂，茲山謝閭閻。穴石作戶牖，垂泉尚門簾。尋奇出後徑，覽勝倚前檐。超然往不返，舉世徒呫呫。高興寄日月，千秋伴烏蟾。遐追商洛翁，秦火不能炎。近慕楚穆生，竟脫楚人鉗。吾意竊所尚，人謀諒難僉。誰謂九華遠，吾身未嘗檐。唱篇每起予，予口安能箝。憶在秋浦北，空江上新蟾。光潔寫一鏡，迴環兩堤奩。露坐引衣襋，風行欹帽檐。維舟當此時，鉅細得盡瞻。試嘗論大略，次乃述微纖。此山廣以深，包畜萬物兼。噓雲吐霧雨，生育靡不漸。巍然如九皇，德澤四海沾。此山相後先，各出群峰尖。毅然如九官，羅立在堂廉。挺身百辟上，附麗無奸憸。此山高且寒，五月不覺炎。草樹萋已綠，冰霜尚涵淹。頹然如九老，白髮連蒼髯。此山當無雲，秀色鬱以添。毅然如九官，靚飾出重簾。佩環與巾裙，紺玉青紈縑。遠之妍西施。近或醜無鹽。變態不可窮，詩者徒呫呫。我初勇一往，役世難安恬。浪荒不走職，民瘼當誰砭。乖離今數旬，夢想欲窺覘。自期得所如，何啻釋囚鉗。念昔太白巔，下視海日暹。朅來天柱遊，屐齒尚苔黏。猶之健飲食，屢饗亦云饜。胡為慕攀踏，已憊且不嫌。豈其仁智心，山水固所潛。男兒有所學，進退不在佔。功名苟不諧，廊廟等閭閻。況乃掄椽杙，其誰辨楩柟。歸歟巖崖居，料理帶與籤。得石坐兀兀，逢泉飲厭厭。取捨斷在獨，豈必詢謀僉。子語實慰我，寧殊邑中黔。玉枝將在山，當倚以葭蒹。詩力我已屈，鋒鋩子猶銛。扶傷更一戰，語汝其無謙。尚疑櫻欲吐，已怪菊成漂。紫莧凌風怯，青苔挾雨驕。長閒故有味，多難自無聊。牢落柴荊晚，生涯付一瓢。煤炱著天無寸空，白沫上岸吹魚龍。羲和推車出不得，河伯欲取山為宮。城門晝開眠百賈，飢孫得糟夜哺翁。老人慣事少所怪，看屋箕踞歌南風。河北民，生近二邊長苦辛。家家養子學耕織，輸與官家事夷狄。今年大旱千里赤，州縣仍催給河役。老小相攜來就南，南人豐年自無食。悲愁白日天地昏，路旁過者無顏色。汝生不及貞觀中，鬥粟數錢無兵戎。少時操筆坐中庭，子墨文章頗自輕。聖世選材終用賦，白頭來此試諸生。白髮無聊病更侵，移床臥竹向秋陰。朝來雁背西風急，吹折江湖萬里心。咫尺淹留可奈何，東西虛共一姮娥。階前棗樹應搖落，此夜清光得幾多。青燈照我夢城西，坐上傳觴把菊枝。忽忽覺來頭更白，隔牆聞語趁朝時。蕭蕭疏雨吹檐角，噎噎暝蛩啼草根。閒卻荒庭歸未得，一燈明滅照黃昏。其一明妃初出漢宮時，淚溼春風鬢腳垂。低徊顧影無顏色，尚得君王不自持。歸來卻怪丹青手，入眼平生幾曾有；意態由來畫不成，當時枉殺毛延壽。一去心知更不歸，可憐著盡漢宮衣；寄聲欲問塞南事，只有年年鴻雁飛。家人萬里傳訊息，好在氈城莫相憶；君不見咫尺長門閉阿嬌，人生失意無南北。其二明妃初嫁與胡兒，氈車百輛皆胡姬。含情慾語獨無處，傳與琵琶心自知。黃金杆撥春風手，彈看飛鴻勸胡酒。漢宮侍女暗垂淚，沙上行人卻回首。漢恩自淺胡恩深，人生樂在相知心。可憐青冢已蕪沒，尚有哀弦留至今。柳葉鳴蜩綠暗，荷花落日紅酣。三十六陂春水，白頭想見江南。茆檐長掃靜無苔，花木成畦手自栽。一水護田將綠繞，兩山排闥送青來。桑條索漠棟花繁，風斂餘香暗度垣。黃鳥數聲殘午夢，尚疑身屬半山園。巫山高，十二峰。上有往來飄忽之猨猱，下有出沒瀺灂之蛟龍，中有倚薄縹緲之神宮。神人處子冰雪容，吸風飲露虛無中。千歲寂寞無人逢，邂逅乃與襄王通。丹崖碧嶂深重重，白月如日明房櫳。象床玉幾來自從，錦屏翠幔金芙蓉。陽臺美人多楚語，秖有纖腰能楚舞，爭吹鳳管鳴鼉鼓。那知襄王夢時事，但見朝朝暮暮長雲雨。巫山高，偃薄江水之滔滔。水於天下實至險，山亦起伏為波濤。其巔冥冥不可見，崖崖斗絕悲猿猱。赤楓青櫟生滿谷，山鬼白日樵人遭。窈窕陽臺彼神女，朝朝暮暮能雲雨。以云為衣月為褚，乘光服暗無留阻。崑崙曾城道可取，方丈蓬萊多伴侶。塊獨守此嗟何求，況乃低徊夢中語。客臥書顛倒，蟲鳴坐寂寥。殘燈生暗暈，重露集寒條。真樂閒尤見，深禪靜更超。此懷無與晤，擁鼻一長謠。幔逗長風細，窗留半月斜。浮煙暝綠草，泫露冷黃花。獨曳緣雲策，仍尋度水槎。歸時參夜半，鄰犬靜中譁。清江漫漫繞城流，尚憶城邊系小舟。射虎未能隨李廣，割雞空欲戲言遊。雲埋塞路驚塵合，霜入春風滿鬢愁。此日君書苦難得，謾多鴻雁起南洲。西安春風花幾樹，花邊飲酒今何處。一杯塞上看黃雲，萬里寄聲無雁去。世事紛紛洗更新，老來空得滿衣塵。青山欲買江南宅，歸去相招有此身。江南春起柂，秋至尚波濤。問舍才能定，呼舟已復操。行歌付浩蕩，歸夢得蕭騷。冉冉欲何補，紛紛為此勞。草色浮雲漠漠，樹陰落日潭潭。三十六陂流水，白頭想見江南。三十年前此路，父兄持我東西。今日重來白首，欲尋陳跡都迷。澗水橫斜石路深，水源窮處有叢林。青鴛幾世開蘭若，黃鶴當年瑞卯金。敗壁數峰連粉墨，涼煙一穗起檀沈。十年親友半零落，回首舊遊成古今。京峴城南隱映深，兩牛鳴地得禪林。風泉隔屋撞哀玉，竹月緣階貼碎金。藻井仰窺塵漠漠，青燈對宿夜沈沈。扁舟過客十年事，一夢此山愁至今。漠漠秋陰護掖垣，青雲只在兩楹間。宮樓唱罷雞人遠，門闕朝歸虎士閒。華蓋北瞻夭帝座，蓬萊東想道家山。卻慚久此隨諸彥，文采初無豹一斑。少年離別意非輕，老去相逢亦愴情。草草杯盤供笑語，昏昏燈火話平生。自憐湖海三年隔，又作塵沙萬里行。欲問後期何日是，寄書塵見雁南征。掖門相對敞銅鐶，（巘去山加車）（巘去山加車）飛甍在兩間。潤色平生知地禁，登臨此日愧身閒。浮雲倒影移窗隙，落木迴飆動屋山。忽憶初來秋尚早，紫微花點綠苔斑。北行出河間，千歲想賢王。胡麻生蓬中，詰曲終自傷。好德尚如此，恃材宜見戕。乃知陰自修，彼不為傾商。區區三世家，廟冊富文章。教子以空言，得祚果不良。亭亭風露擁川坻，天放嬌嬈豈自知。一舸超然他日事，故應將爾當西施。漸老偏諳世上情，已知吾事獨難行。脫身負米將求志，肋力求田豈為名。高論頗隨衰俗之，壯懷難值故人傾。相逢始覺寬愁病，搔首還添白髮生。懷抱難開醉易醒，曉歌悲壯動秋城。年光斷送朱顏去，世事栽培白髮生。三畝未成幽處宅，一身還逐眾人行。可憐蝸角能多少，獨與區區觸事爭。木杪田家出，城陰野逕分。溜渠行碧玉，畦稼臥黃雲。薄槿煙脂染，深荷水麝焚。夕陽人不見，雞鶩自成群。雨過百泉出，秋聲連眾山。獨尋飛鳥外，時渡亂流間。坐石偶成歇，看雲相與還。會須營一畝，長此聽潺湲。少時已感韓子詩，東西南北俱欲往。新年尤覺此語悲，恨無羽翼超惚恍。肺肝欲絕形骸外，涕洟自落衣巾上。此憂難與世共知，憶子論心更惆悵。南遊忽忽與誰言，共笑謀生識最昏。萬事百年能自信，一簞五鼎不須論。友中惟子長招隱，世上何人可避喧。千里秋風相望處，皖公溪上正開樽。老於陳跡倦追攀，但見幽人數往還。憶我小詩成悵望，鍾山只隔數重山。世間投老斷攀緣，忽憶東遊已十年。但有當時京口月，與公隨我故依然。與公京口水雲閒，問月何時照我還。邂逅我還還問月，何時照我宿金山。勳業無成照水羞，黃塵入眼見山愁。煙中漠漠江南岸，更與家人一少留。英英白雲浮在天，下無根蒂旁無連。西風來吹欲消散，落日起望心悠然。願回羲和借光景，常使秀色當檐邊。時來不道能為雨，直以無心最可憐。白頭重到太寧宮，玉佩瓊琚在眼中。歌舞可憐人暗換，花開花落幾春風。朝陽映屋擁書眠，夢想鍾山一慨然。投老安能長忍垢，會當歸此濯寒泉。烏石岡頭躑躅紅，東江柳色漲春風。物華人意曾相值，永日留連草莽中。小雨蕭蕭潤水亭，花風颭颭破浮萍。看花聽竹心無事，風竹聲中作醉醒。得賢方慕北山萊，赤白中天二府開。功謝蕭規慚漢第，恩從隗始詫燕臺。曾留上主經過跡，更費高人賦詠才。自古落成須善頌，掃除東閣望公來。榮觀流傳動草萊，中官賜設上尊開。鼓歌（穴下加叫）窱聽疑夢，餚果聯翩饋有臺。斧藻故應宜舊德，棟樑非複復凡材。虛堂欲踵曹參事，試問齊人或肯來。從容邊塞議，慷慨廟堂爭。曲突非無驗，方穿有不行。搢紳終倚賴，贈襚極哀榮。豈慕公孫貴，平生學董生。應世文章手，宜民政事才。朝多側目忌，士有拊心哀。書蠹平生簡，香寒後夜灰。悠悠國西路，空得葬車回。昔繼吳公治，今從子產遊。里門無舊客，鄉國有新丘。謀讓裨諶遠，文歸賈誼優。此時辜怨寵，西望涕空流。簾垂咫尺斷經過，把卷空聞笑語多。論眾勢難專可否，法嚴人更謹誰何。文章直使看無纇，勳業安能保不磨。疑有高鴻在寥廓，未應回首顧張羅。童子常誇作賦工，暮年羞悔有楊雄。當時賜帛倡優等，今日論才將相中。細甚客卿因筆墨，卑於爾雅注魚蟲。漢家故事真當改，新詠知君勝弱翁。國賴姜任盛，門歸馬鄧高。關雎求窈窕，卷耳念勤勞。聖淑才難擬，休明運繼遭。岡原今獻卜，帷扆正攀號。塗山女德茂，京室母才難。具美多前志。餘光永後觀。遺衣遷館御，祖載出宮菆。終始神孫孝，長留萬國歡。伯姬不見我，乃今始七齡。家書無虛月，豈異常歸寧。汝夫綴卿官，汝兒亦搢綎。兒已受師學，出藍而更青。女復知女功，婉嫕有典刑。自吾舍汝東，中父繼在廷。小父數往來，吉音汝每聆。既嫁可願懷，孰知汝所丁。而吾與汝母，湯熨幸小停。丘園祿一品，吏卒給使令。膏粱以晚食，安步而車軿。山泉皋壤間，適志多所經。汝何思而憂，書每說涕零。吾廬所封殖，歲久愈華菁。豈特茂松竹，梧楸亦冥冥。芰荷美花實，瀰漫爭溝涇。諸孫肯來遊，誰謂川無舲。姑示汝我詩，知嘉此林垌。末有擬寒山，覺汝耳目熒。因之授汝季，季也亦淑靈。夢想平生在一丘，暮年方此得優遊。江湖相忘真魚樂，怪汝長謠特地愁。恩容楚老護鬆楸，復得一龔從我遊。講肄劇談兼祖謝，舞雩高蹈異求由。北尋五作故未憖，東挽三楊仍有樛。陟巘降原從此始，但無瑤玉與君舟。握手東岡雪滿簪，後期惆悵老吳蠶。芳辰一笑真難值，暮齒相思豈久堪。他日杜詩傳渭北，幾時周宅對漳南。百年邂逅能多少，且可勤來共草菴。初見彤庭賜履雙，便參東閣寄南邦。時聞正論除疑網，每讀高辭折慢幢。陳跡欲尋無復日，舊恩思報有如江。風流今見佳公子，投老心旌一片降。超然京洛諒難雙，處在家庭譽在邦。道義門中窺戶牖，風騷壇上見麾幢。素書款款誰憐杜，彩筆遒遒獨勝江。信美賢公有才子，篤誠真復類尨降。韓信寄食常歉然，邂逅漂母能哀憐。當時噲等何由伍，但有淮陰惡少年。誰道蕭曹刀筆吏，從容一語知人意。壇上平明大將旗，舉軍盡驚王不疑。捄兵半楚濰半沙，從初龍且聞信怯。鴻溝天下已橫分，談笑重來卷楚氛。但以怯名終得羽，誰為孔費兩將軍。貧賤侵凌富貴驕，功名無覆在芻蕘。將軍北面師降虜，此事人間久寂寥。靈場奔走尚無功，去馬來車道不通。風助亂雲陰更密，水爭高岸氣尤雄。平時溝洫今多廢，下戶京囷久已空。肉食自嗟何所報，古人憂國願年豐。翅輕於粉薄於繒，長被花牽不自勝。若信莊周尚非我，豈能投死為韓憑。午枕花前簟欲流，日催紅影上簾鉤。窺人鳥喚悠揚夢，隔水山供宛轉愁。都城開博路，佳節一陽生。喜見兒童色，歡傳市井聲。幽閒亦聚集，珍麗各攜擎。卻憶他年事，關商閉不行。飄然羈旅尚無涯，一望西南百嘆嗟。江擁涕洟流入海，風吹魂夢去還家。平生積慘應銷骨，今日殊鄉又見花。安得此身如草樹，根株相守盡年華。會稽遊宦鄉，海物錯句章。土潤箭萌美，水甘茶串香。今君誠暫屈，他日恐難忘。唯有西興渡，靈胥或怒張。誰謂貴公子，乃如寒士家。真宜舉敦樸，已自勝浮華。洲荻藏迷子，溪篁擁若耶。相望只在眼，音問莫言賒。檻折檐傾野水傍，臺城佳氣已消亡。難披榛莽尋千古，獨倚青冥望八荒。坐覺塵沙昏遠眼，忽看風雨破驕陽。扁舟此日東南興，欲盡江流萬里長。霸氣消磨不復存，舊朝臺殿只空村。孤城倚薄青天近，細雨侵凌白日昏。稍覺野雲成晚霽，卻疑山月是朝暾。此時江海無窮興，醒客忘言醉客喧。百年春夢去悠悠，不復吹簫向此留。野草自花還自落，鳴禽相乳亦相酬。舊蹊埋沒開新徑，朱戶欹斜見畫樓。欲把一杯無伴侶，眼看興廢使人愁。昏黑投林曉更驚，揹人相喚百般鳴。柴門長閉春風暖，事外還能見鳥情。麝香眠後露檀勻，繡在羅衣色未真。斜倚細叢如有恨，冷搖數朵欲無春。退公詩酒樂華年，欲取幽芳近綺筵。種玉亂抽青節瘦，刻繒輕染絳花圓。風霜不放飄零早，雨露應從愛惜偏。已向美人衣上繡，更留佳客賦嬋娟。春歸幽谷始成叢，地面芬敷淺淺紅。車馬不臨誰見賞，可憐亦解度春度。蔭幄晴雲拂曉開，傳呼仙仗九天來。披香殿上留朱輦，太液池邊送玉杯。宿蕊暖含風浩蕩，戲鱗清映日徘徊。宸章獨與春爭麗，恩許賡歌豈易陪。靄靄祥雲輦路晴，傳呼萬歲雜春聲。蔽虧玉仗宮花密，映燭金溝御水清。珠蕊受風天下暖，錦鱗吹浪日邊明。從容樂飲真榮遇，願賦嘉魚頌太平。泊雁鳴深渚，收霞落晚川。柝隨風斂陣，樓映月低弦。漠漠汀帆轉，幽幽岸火然。壑危通細路，溝曲繞平田。自吾失逢原，觸事輒愁思。豈獨為故人，撫心良自悲。我善孰相我，孰知我瑕疵。我思誰能謀，我語聽者誰。朝出一馬驅，暝歸一馬馳。馳驅不自得，談笑強追隨。仰屋臥太息，起行涕淋漓。念子冢上土，草茅已紛披。婉婉婦且少，煢煢一女嫠。高義動閭里，尚聞致財貲。嗟我衣冠朝，略能具饘糜。葬祭無所助，哀顏亦何施。聞婦欲北返，跂予常望之。寒汴已閉口，此行又參差。又說當產子，產子知何時。賢者宜有後，固當夢熊羆。天方不可恃，我願適在茲。我疲學更誤，與世不相宜。宿昔心已許，同岡結茅茨。此事今已矣，已矣尚誰知。渺渺江與潭，茫茫山與陂。安能久竊食，終負故人期。崒雲臺殿起崔嵬，萬里長江一酒杯。坐見山川吞日月，杳無車馬送塵埃。雁飛雲路聲低過，客近天門夢易回。勝概唯詩可收拾，不才羞作等閒來。往時江總宅，近在青溪曲。井滅非故桐，臺傾尚餘竹。池塘三四月，菱蔓芙蕖馥。蒲柳亦競時，冥冥一川綠。方坻最所愛，意謂可穿築。欲往無舟樑，長年寄心目。故人晚得此，心事付草木。消搖檐宇新，攬結蹊隧熟。更能適我願，中水開茆屋。鬼營誅荒梗，人境掃喧黷。濠魚淨留連，海鳥暖追逐。豈無方外客，於此停高躅。憶初桑落時，要我豈非夙。蠶眠忽欲老，一個未言速。當緣東門水，尚澀南浦舳。吾廬雖隱翳，賞眺還自足。橫陂受後澗，直塹輸前瀆。跳鱗出重錦，舞羽墮軟玉。碧筩遞舒捲，紫角聯出縮。千枝孫嶧陽，萬本毋淇澳。滿門陶令株，彌岸韓侯蔌。尚復有野物，與公新聽矚。金鈿擁蕪菁，翠被敷苜蓿。蝦蟆能作技，科斗似可讀。櫺軒俯北渚，花氣時度谷。耘耡聊效顰，締構行可續。荒乘儻不倦，一晝敢辭卜。雖無北海酒，乃有平津肉。翛翛仙李枝，城市久煩促。寄聲與俱來，蔭我臺上谷。卷卷繐帷輕，空堂晝哭聲。衣冠遺故物，杯案若平生。白馬有悲送，赤車非古行。低徊九原日，光景在銘旌。蠻荊長往地，湖海獨歸時。旅櫬蛟龍護，銘旌雁鶩隨。此生要有盡，何物告無期。一片幽堂石，公知我不欺。萬里書歸說我愁，知君不忘北城幽。一篇封禪才難學，三畝蓬蒿勢易求。欲與山僧論地券，願為鄰舍事田疇。應須急作南征計，漠北風沙不可留。水邊幽樹憶同攀，曾約移居向此間。欲語林塘迷舊徑，卻隨車馬入他山。飛花著地容難冶，鳴鳥窺人意轉閒。物色可歌春不返，相思空復慘朱顏。一別三年各一方，此身漂盪只殊鄉。看沙更覺蓬萊淺，數日空驚霹靂忙。渺渺水波低赤岸，濛濛雲氣淡扶桑。登臨舊興無多在，但有浮槎意未忘。風從北海起，至此南海上。問風來何事，去復欲何向。誰遣汝而號，誰應汝而唱。汝於何時息，汝作無乃妄。風初無一言，試以問雲將。材非當世用，轂有故人推。使節春冬換，征帆日夜開。南遊取幹越，東望得州來。試盡風波惡，生涯亦可哀。材非當世用，轂有故人推。使節春冬換，征帆日夜開。南遊取幹越，東望得州來。試盡風波惡，生涯亦可哀。水際柴門一半開，小橋分路入青苔。揹人照影無窮柳，隔屋吹香並是梅。結綺臨春歌舞地，荒蹊狹巷兩三家。東風漫漫吹桃李，非復當時仗外花。城闕宮車轉，山林隧路歸。蒼梧雲未遠，姑射露先曦。玉暗蛟龍蟄，金寒雁鶩飛。老臣他日淚，湖海想遺衣。太虛無實可追尋，葉落松枝謾古今。若見桃花生聖解，不疑還自有疑心。本來無物使人疑，卻為參禪買得痴。聞道無情能說法，面牆終日妄尋思。蕭瑟野衣巾，能忘至老貧。避囂依市井，蒙垢出埃塵。接物工齊物，勞身恥為身。傷心宿昔地，不復見斯人。叔度醫家子，君平卜肆翁。蕭條昨日事，彷佛古人風。舊宅雨生菌，新阡寒轉蓬。存亡誰一問，嗟我亦窮空。病與衰期每強扶，雞壅桔梗亦時須。空花根蒂難尋摘，夢境煙塵費掃除。耆域藥囊真妄有，軒轅經匱或元無。北窗枕上春風暖，漫讀毗耶數卷書。迷子山前漲一洲，木人圖志失編收。年多但有柳生肘，地僻獨無茅蓋頭。河側鮑生乾尚立，江邊屈子槁將投。未妨他日稱居士，能使君疑福可求。杌爾何年客此洲，飄流誰棄止誰收。無心使口肝使目，有幹作身根作頭。暴露神靈難寄託，禱祠村落幾依投。紛紛翦紙真虛負，立槁安知富可求。槿花朝開暮還墜，妾身與花寧獨異。憶昔相逢俱少年，兩情未許誰最先。感君綢繆逐君去，成君家計良辛苦。人事反覆那能知，讒言入耳須臾離。嫁時羅衣羞更著，如今始悟君難託。君難託，妾亦不忘舊時約。吏役滄海上，瞻山一停舟。怪此禿誰使，鄉人語其由。一狙山上鳴，一狙從之遊。相匹乃生子，子眾孫還稠。山中草木盛，根實始易求，攀挽上極高，屈曲亦窮幽。眾狙各豐肥，山乃盡侵牟。攘爭取一飽，豈暇議藏收。大狙尚自苦，小狙亦已愁。稍稍受咋齧，一毛不得留。狙雖巧過人，不善操耡耰。所嗜在果谷，得之常似偷。嗟此海山中，四顧無所投。生生未雲已，歲晚將安謀。稚金敷新涼，老火灺殘濁。桃枝暖淟涊，散發曦曉捉。煩痾脫然愈，靜若遺身覺。移榻欹獨眠，欣佳恐難數。四皓秦漢時，招招莫能致。紫芝可以飽，粱肉非所嗜。谷廣水渙渙，山長雲洩洩。與其貴而拘，不若賤而肆。秦敺九州逃，知力起經綸。重利誘眾策，頗知聚秦民。頹然此四老，上友千載魂。採芝商山中，一視漢與秦。靈珠在泥沙，光景不可昏。道德雖避世，餘風回至尊。嫡孽一朝正，留侯果如言。出處但有禮，廢興豈所存。宛宛虹霓墮半空，銀河直與此相通。五更縹緲千山月，萬里淒涼一笛風。鷗鷺稍回青靄外，汀洲時起綠蕪中。騷人自欲留坐句，忽憶君詩思已窮。來時還似去時天，欲道來時已惘然。只有松江橋下水，無情長送去來船。穆穆在堂，肅肅在庭。於顯闢公，來相思成。神既歆止，有聞惟馨。錫我休嘉，燕及群生。有奕明堂，萬方時會。宗予聖考，作帝之配。樂酌虞曲，禮從周制。釐事既成，於皇來塈。金爐香盡漏聲殘，翦翦輕風陣陣寒。春色惱人眠不得，月移花影上欄干。平生身事略相同，三歲連牆左廄中。更得謬恩分省舍，又將衰鬢作鄰翁。聯翩久傍官槐綠，契闊今看楚蓼紅。不欲與君為遠別，沙臺吹帽約秋風。塞垣花氣欲飛浮，眼底紛紛綠漸抽。悠遠山川嗟我老，急難兄弟想君愁。舊知白日諸曹滿，試問紅燈幾客留。時節只應無意思，亦如何路判春休。將聖由天縱，成能與鬼謀。聰明初四達，俊乂盡旁求。一變前無古，三登歲有秋。謳歌歸子啟，欽念禹功修。結屋在牆陰，閉門讀詩書。懷我平生友，山水異秦吳。杖藜出柴荊，豈無馬與車。窮通適異趣，談笑不相愉。豈復求古人，浩蕩與之俱。客至當飲酒，日月無根株。天提兩輪光，環我屋角走。自從紅顏時，照我至白首。累累地上土，往往平生友。少年所種樹，磥砢行復朽。古人有真意，獨在無好醜。冥冥誰與論，客至當飲酒。詩行於世先春秋，國風變衰始柏舟。文辭感激多所憂，律呂尚可諧鳴球。先王澤竭士已偷，紛紛作者始可羞，其聲與節急以浮。真人當天施再流，篤生梅公應時求。頌歌文武功業優，經奇緯麗散九州。眾皆少銳老則不，翁獨辛苦不能休，惜無採者人名遒。貴人憐公青兩眸，吹噓可使高岑樓，坐令隱約不見收。空能乞錢助饋餾，疑此有物可諸幽。棲棲孔孟葬魯鄒，後始卓犖稱軻丘。聖賢與命相楯矛，勢欲強達誠無由。詩人況又多窮愁，李杜亦不為公侯。公窺窮厄以身投，坎軻坐老當誰尤。吁嗟豈即非善謀，虎豹雖死皮終留。飄然載喪下陰溝，粉書軸幅懸無旒。高堂萬里哀白頭，東望使我商聲謳。故畦拋汝水，新壟寄鍾山。為問揚州月，何時照我還。已作湖陰客，如何更遠遊。章江昨夜月，送我到揚州。證聖南朝寺，三年到百回。不知牆下路，今日幾荷開。桃李石城塢，餉田三月時。柴荊常自閉，花發少人知。畫船插幟搖秋光，鳴鐃傳鼓水洋洋。豫章太守吳郡郎，行指鬥牛先過鄉。鄉人出孰航酒漿，炰龜鱠魚炊稻粱。芡頭肥大菱腰長，釂酬喧呼坐滿床。怪君三年寓瞿塘，又驅傳馬登太行。纓旄脫盡歸大梁，翻然出走天南疆。九江左投貢與辛，揚瀾吹漂浩無旁。老蛟戲水風助狂，盤滑忽坼千丈強。君聞此語悲慨慷，迎吏乃前持一觴。鄙州歷選多俊良，鎮撫時有諸侯王。拂天高閣朱鳥翔，西山蟠繞鱗鬣蒼。下視城塹真金湯，雄樓傑屋鬱相望。中戶尚有千金藏，漂田種杭出穰穰。沉檀珠犀雜萬商，大舟如山起牙檣，輸瀉交廣流荊揚。輕裾利屣列名倡，春風蹋遙能斷腸。平湖灣塢煙渺茫，樹石珍怪花草香。幽處往往聞笙簧，地靈人秀古所臧。勝兵可使酒可嘗，十州將吏隨低昂，談笑指麾回雨陽。非君才高力方剛，豈得跨有此一方，無為聽客欲沾裳。使君謝吏趣治裝，我行樂矣未渠央。誰為堯舜徒，孔子而已矣。人皆是堯舜，未必知孔子。伯夷不辱身，柳下援而止。孔子尚有言，我則異於是。兼愛為無父，排斥固其理。孔墨必相用，自古寧有此。退之嘲魯連，顧未知之耳。如何蔽於斯，獨有見於彼。凡人工自私，翟也信奇偉。惜乎不見正，遂與中庸詭。退之醇孟軻，而駮荀楊氏。至其趣舍間，亦又蔽於己。化而不自知，此語孰雲俚。詠言以自警，吾詩非好詆。吾觀少陵詩，為與元氣侔。力能排天斡九地，壯顏毅色不可求。浩蕩八極中，生物豈不稠。醜妍鉅細千萬殊，竟莫見以何雕鎪。惜哉命之窮，顛倒不見收。青衫老更斥，餓走半九州。瘦妻僵前子僕後，攘攘盜賊森戈矛。吟哦當此時，不廢朝廷憂。常願天子聖，大臣各伊周。寧令吾廬獨破受凍死，不忍四海寒颼颼。傷屯悼屈止一身，嗟時之人死所羞。所以見公像，再拜涕泗流。惟公之心古亦少，願起公死從之遊。兄弟四人兩人大，一人立地三人坐。家中更有一兩口，任是凶年也得過。將軍身是五行精，日日燕山望石城。待得功成身又退，空將心腹為蒼生。昔來高郵居，我始得朱子。從容談笑間，已足見奇偉。行尋城陰田，坐釣渠下沚。歸來同食眠，左右皆圖史。入視爾諸幼，歡言亦多祉。當時獨張倩，遠在廬山趾。沈君未言昏，名已習吾耳。安知十年來，乖隔非願始。相逢輒念遠，悲吒多於喜。今茲豈人力，所念皆聚此。諸甥昔未有，滿眼秀而美。低徊吾親側，亦足慰勞止。嗟予迫時恩，一傳日千里。爾舟亦已戒，五兩翩然起。蕭蕭東南縣，望爾何時已。空知夢為魚，逆上西江水。葉侯越著姓，胄出實楚葉。縉雲雖窮遠，冠蓋傳累葉。心大有所潛，肩高未嘗脅。飄飄凌雲意，強御莫能懾。辟雍海環流，用汝作舟檝。開胸出妙義，可發矇起魘。詞如太阿鋒，誰敢觸其鋏。聽之心凜然，難者口因嗋。摶飛欲峨峨，鍛墮今跕跕。忘情塞上馬，適志夢中蝶。若金靜無求，在冶惟所挾。載醪但彼惑，饋漿非我諜。經綸安所施，有寓聊自愜。棋經看在手，棋訣傳滿篋。坐尋棋勢打，側寫棋圖貼。攜持山林屐，刺擿溝港艓。一枰嘗自副，當熱寧忘箑。反嗤褦襶子，但守一經笈。亡羊等殘生，朽筴何足摺。歡然值手敵，便與對匕筴。縱橫子墮局，腷膊聲出堞。樵父弛遠擔，牧奴停晏饁。旁觀各技癢，竊議兒女囁。所矜在得喪，聞此更心惵。熟視籠兩手，徐思捻長鬣。微吟靜愔愔，堅坐高帖帖。未快巖谷叟，斧柯嘗爛浥。趨邊恥局縮，穿腹愁危嶪。或撞關以攻，或覷眼而厭。或羸行伺擊，或猛出追躡。垂成忽破壞，中斷俄連線。或外示閒暇，伐事先和燮。或冒突超越，鼓行令震疊。或粗見形勢，驅除令遠蹀。或開拓疆境，欲幷包總攝。或僅殘尺寸，如黑子著靨。或橫潰解散，如屍僵血喋。或慚如告亡，或喜如獻捷。陷敵未甘虜，報仇方借俠。諱輸寧斷頭，悔悞乃批頰。終朝已罷精，既夜未交睫。翻然悟且嘆，此何直劫劫。孟軻惡妨行，陶侃懲廢業。揚雄有前言，韋曜存往牒。晉臣抑帝手，捘侯何啻涉。冶城子爭道，拒父乃如輒。爭也實逆德，豈如私鬥怯。藝成況窮苦，此殆天所厭。如今劉與李，倫等安可躐。試令取一毫，亦乏寸公鑷。以此待君子，未與回參協。操具投諸江，道耕而德獵。高山流水意無窮，三尺空弦膝上桐。默默此時誰會得，坐憑江閣看飛鴻。收拾乾坤付一壺，世間無物直錙銖。醉鄉舊業拋來久，更欲因君稍問塗。欹枕狂歌擊唾壺，直將軒冕等錙銖。醉鄉岐路君知否，不似人間足畏塗。山蔽吳天密，江蟠楚地深。浮雲堆白玉，落日瀉黃金。渺渺隨行旅，紛紛換歲陰。強將詩詠物，收拾濟時心。周顒宅作阿蘭若，婁約身歸窣堵坡。今日隱侯孫亦老，偶尋陳跡到煙蘿。桑楊已零落，藻荇亦消沈。園宅在人境，歲時傷我心。強穿西埭路，共望北山岑。欲覓道人語，跨鞍聊一尋。親朋會合少，時序感傷多。勝踐聊為樂，清談可當歌。微風淡水竹，淨日暖煙蘿。興極猶難盡，當如薄暮何。山蔽吳天密，江蟠楚地深。浮雲堆白玉，落日瀉黃金。渺渺隨行旅，紛紛換歲陰。強將詩詠物，收拾濟時心。天雨蕭蕭滯茅屋，冷猿秋雁不勝悲。床床屋漏無乾處，獨立蒼茫自詠詩。檐兩亂淋幔，風悲蘭杜秋。相看更促膝，人老自多愁。片雲頭上黑，淅淅野風秋。室婦嘆鳴鸛，分為兩地愁白鶴聲可憐，紅鶴聲可惡。白鶴靜無匹，紅鶴喧無數。百鶴招不來，紅鶴揮不去。長鬆受穢死，乃以紅鶴故。北山道人曰，美者自美，吾何為而喜。惡者自惡，吾何為而怒。去自去耳，吾何闕而追。來自來耳，吾何妨而拒。吾豈厭喧而求靜，吾豈好丹而非素。汝謂鬆死吾無依邪，吾方舍陰而坐露。虎豹不食子，鴟梟不乘雄。人惡甚鳥獸，吾能與成功。愛有以計留，去有勢不容。吾謀適合意，幾亦齒奸鋒。時恩淪九泉，褒取異代忠。堂堂社稷臣，近世孰如公。空使苗裔孫，稱揚得詩翁。一讀亦使我，慨然想餘風。往來城府住山林，諸法翛然但一音。不與物違真道廣，每隨緣起自禪深。舌根已淨誰能壞，足跡如空我得尋。歲晚北窗聊寄傲，蒲萄零落半床陰。投老歸來一幅巾，尚私榮祿備藩臣。芙蓉堂下疏秋水，且與龜魚作主人。乞得膠膠擾擾身，五湖煙水替風塵。只將鳧雁同為侶，不與龜魚作主人。春殘葉密花枝少，睡起茶多酒盞疏。斜倚屏風搔首坐，滿簪華髮一床書。黃昏風雨打園林，殘菊飄零滿地金。擸得一枝猶好在，可憐公子惜花心。去年北風吹瓦裂，牆頭老樹凍欲折。蒼葉蔽屈忽扶疏，野禽從此相與居。禽鳴無時不可數，雌雄各自應律呂。我床撥書當午眠，能驚我眠聒我語。古詩鳥鳴山更幽，我念不若鳴聲收。但憂此物一朝去，狂風還來欺老樹。鄱水滔天竟東注，氣澤所鍾賢可慕。文章浩渺足波瀾，行義迢迢有歸處。中江秋浸兩崖間，逆洄與我相往還。我挹其清久未竭，復得縱觀於波瀾。放言深入妙雲海，示我仙聖本所寰。楞伽我亦見彷佛，歲晚所悲行路難。諸賢發策未央宮，獨得菑川一老翁。曲學暮年終漢相，高談平日漫周公。君今壯歲收科第，我欲它時看事功。聞說慨然真有意，贈行聊似古人風。慘慘秋陰綠樹昏，荒城高處閉柴門。愁消日月忘身世，靜對溪山憶酒樽。南去幹戈何日解，東來馹騎此時奔。誰將天下安危事，一把詩書子細論。念我獨兮，亦莫我顧。烝然來思，程伯休父。我有旨酒，爾殽伊脯。酌言酬之，式歌且舞。不留不處，適彼樂土。言秣其馬，率西水滸。有客宿宿，於時語語。山有橋松江有渚，式遄其歸不我與。作此好歌，倡予和女。柘岡西路白雲深，想子東歸得重尋。亦見舊時紅躑躅，為言春至每傷心。還家一笑即芳辰，好與名山作主人。邂逅五湖乘興往，相邀錦繡谷中春。歲晚相逢喜且悲，莫佔風日恨歸遲。我如逆旅當去客，復會有無那得知。孔子見南子，子路為不怡。欲從公山氏，勃鬱見色辭。道如天之蒼，萬物不能緇。弟子尚不信，況餘乏才資。明知古人仁，語默各有時。苟出不自慎，果為聽者疑。白圭尚有磨，駟馬猶能追。一言成不智，雖悔欲何為。彼狂上古杳默無人聲，日月不忒山川平。人與鳥獸相隨行，祖孫一死十百生。萬物不給乃相兵，伏羲畫法作後程。漁蟲獵獸寬群爭，勢不得已當經營。非以示世為聰明，方分類別物有名。誇賢尚功列恥榮，蠱偽日巧雕元精。至言一出眾輒驚，上智閉匿不敢成。因時就俗救刖黥，惜哉彼狂以文鳴。強取色樂要聾盲，震盪沈濁終無清。詼詭徒亂聖人氓，豈若泯默死蠶耕。清溪相值各青春，老去臨流輒損神。事事只隨波浪去，年年空得鬢毛新。論心未忍遺橫目，幹世還憂近逆鱗。嘉句感君邀我厚，自嗟才不異常人。金陵邂逅府東偏，手得新蒲每共編。採石偶耕垂百日，青溪並釣亦三年。君才有用方求祿，我志無成稍問田。一笑欲論心跡事，白頭相就且欹眠。寒光乍洗山川瑩，清影遙分草樹纖。萬里更無雲物動，中天只有兔隨蟾。江海清明上下兼，碧天遙見一毫纖。此時只欲浮雲盡，窟穴何妨有兔蟾。一片清光萬里兼，幾回圓極又纖纖。君看出沒非無意，豈為辛懃養玉蟾。往來城府住山林，諸法翛然但一音。不與物違真道廣，每隨緣起自禪深。舌根已淨誰能壞，足跡如空我得尋。歲晚北窗聊寄傲，蒲萄零落半床陰。汝水出山險，汝民多病癭。或如鳥粻滿，或若猿嗛並。女慚高掩襟，男大闊裁領。飲水疑注壺，吐詞侔有梗。樗裡既已聞，杜預亦不幸。秦人號智囊，吳瓠掛狗頸。（左月右三個田）（左月右鬼）常柱頤，伶仃安及脛。祗欲仰問天，無由俯窺井。挾帶歲月深，冒犯風霜冷。厭惡雖自知，剖割且誰肯。不惟羞把鏡，仍亦愁弔影。內療煩羊靨，外砭廢針穎。在木曰楠榴，刳之可曰皿。此誠無所用，既有何能屏。膨脝廁元首，臃腫異臚頂。難將面目施，可與胞胎逞。賢哉臨汝守，世德調金鼎。嘗俗雖醜乖，教令日修整。風土恐隨改，晨昏憂慮省。儻欲覲慈顏，名城不難請。白溝河邊蕃塞地，送迎蕃使年年事。蕃使常來射狐兔，漢兵不道傳烽燧。萬里鋤耰接塞垣，幽燕桑葉暗川原。棘門灞上徒兒戲，李牧廉頗莫更論。紫衣操鼎置客前，巾韝稻飯隨粱饘。引刀取肉割啖客，銀盤擘臑槁與鮮。殷勤勤侑邀一飽，卷牲歸館觴更傳。山蔬野果雜飴蜜，獾脯豕臘如炰煎。酒酣眾史稍欲起，小胡捽耳爭留連。為胡止飲且少安，一杯相屬非偶然。魚跳桑柳陰，鳥落蒲葦側。已無溪姑祠，何有江令宅。故人耽田裡，老脫尚方舄。開亭捐百金，於此掃塵跡。地偏人罕至，心遠境常寂。我行西州旋，稅駕候顏色。相隨望南山，水際因一息。公時指岸木，謂此可尋尺。伐之營中沚，持用自怡懌。歡言俟其成，邀我堂上食。百憂每多違，一諾還自惕。春風檐楹新，坐久膝前席。翛然忘故約，北郭疑有適。長淫舒永懷，佇想對以臆。摛辭甚有理，竊比書石鷁。知公不欺我，把玩果心惻。嘉餚既夙設，麗藻仍虛擲。左車公自迎，右券吾敢責。聞說芼羹臛，芬香出鄰壁。婦休機杼事，兒失刀槧職。何膠膠擾擾，而紛紛籍籍。攜持欲一往，繼此方如織。元龍但高眠，司馬勿親滌。幾能孩童舊，握手皆鬢白。有興即聯絡，東阡與南陌。霈然甘澤洗塵寰，南畝東郊共慰顏。地望歲功還物外，天將生意與人間。霽分星斗風雷靜，涼入軒窗枕簟閒。誰似浮雲知進退，才成霖雨便歸山。寒林昏鴉相與還，下有跂石蒼孱顏。曾於古圖見彷佛，已怪刀筆非人間。君家石屏誰為寫，古圖所傳無似者。鴉飛歷亂止且鳴，林葉慘慘風煙生。高齋日午坐中見，意以落日空上行。君詩雄盛付君手，雲此非人乃天巧。嗟哉渾沌死，乾坤至，造作萬物醜妍鉅細各有理。問此誰主何其精，恢奇譎詭多可喜。人於其間乃復雕鑱刻畫出智力，欲與造代追相傾。拙者婆燙尚欲奮，工者固已窮誇矜。吾觀鬼神獨人意異，雖有至巧無所爭。所以虢山間，埋沒此寶千萬歲，不為見者驚。吾又以此知妙偉之入在百世後，造始乃與元氣並。畫工粉墨非不好，歲久剝爛空留名。能從太古到今日，獨此不朽由天成。世人尚奇輕貨力，山珍海怪採掇今欲索。此屏後出為君得，胡賈欲價著不識。吾知金帛不足論，當與君詩兩相直。逢原未熟我，已與子相知。自吾得逢原，知子更不疑。把手湖上舟，望子欲歸時，茫然乃分散，獨背東南馳。寥寥西城居，邂逅與子期。雞鳴入省門，朱墨來紛披。含意不自得，強顏聊爾為。會合常在夜，青燈照書詩。往往並衾語，至明不言疲。匆匆舍我去，使我當從誰。送子不出門，我身方羈縻。我心得自如，今與子相隨。隨子至湖上，逢原所嘗嬉。想見荷葉盡，北風捲寒漪。已懷今日愁，更念昔日悲。相逢亦何有，但有鏡中絲。世傳一尾龜百齡，此龜逮見隋唐興。雖然天幸免焦灼，想屢縮頸愁嚴凝。前年赴滿不量力，欲替鰲負三崚嶒。番禺使君邂逅見，知困簸盪因嗟矜。疾呼餘且設網取，以組系首龜穿繩。北歸與俱度大庾，兩夫贔屭苦不勝。艤船秦淮擔送我，雲此一可當十朋。昔人寶龜謂神物，奉事稿骨尤兢兢。殘民滅國遞爭奪，有此乃敢司黎烝。於時睹甲別貴賤，太卜藏法傳昆仍。豈如元君須見夢，初知歡喜得未曾。自從九江罷納錫，眾漁賤棄秋不登。卜人官廢亦已久，果獵誰復知殊稱。今君此寶世莫識，我亦坐視心瞢瞢。搘床才堪比瓦礫，當粟孰肯捐斗升。糝頭腥臊何足嗜，曳尾汙穢適可憎。盛溲除聾豈必驗，蹈背出險安敢憑。刳腸以佔幸無事，卷殼而食病未能。如聞翕息可視效，乃往有墮崖千層。仰窺朝陽俯引氣，亦得難老如岡陵。諒能學此真壽類，世論妄以蟲疑冰。嗟餘老矣倦呼吸，起晏光景難瞻承。但知故人所玩惜，每戒異物相侵陵。唯憂盜賊今好卜，夜半劫請無威懲。復恐嚵夫負之走，並竊老木為薪蒸。淺樊荒圃不可保，守視且寄鍾山僧。茅檐長掃淨無苔，花木成畦手自栽。一水護田將綠繞，兩山排闥送青來。道人今輟講，卷祴寄松蘿。說波羅密，當如習氣何。竹雞呼我出華胥，起滅篝燈擁燎爐。試問道人何所夢，但言渾忘不言無。古之士方窮，材行已雲貴。大臣公聽採，左右不得蔽。或從蒿藜間，人據廊廟勢。小夫不敢望，雲我非其匯。朝遊儁者羞，暮出逢者避。所以後世愚，人人願高位。日密畏前境，淵明欣故園。那知飯不賜，所喜菊猶存。亦有床座好，但無車馬喧。誰為吾侍者，稚子候柴門。長者一床室，先生三徑園。非無飯滿鉢，亦有酒盈樽。不起華邊坐，常開柳際門。漫知談實相，欲辯已忘言。山下飛鳴黃慄留，溪邊飲啄白符鳩。不知此地從君處，亦有他人繼我不。塵土生涯休盪滌，風波時事只飄浮。相看發禿無歸計，一夢東南即自羞。動者利進為，靜者樂止居。物性有偏得，惟賢時卷舒。張侯始出仕，所至多名譽。老矣歸偃休，買地斸荒蕪。屋成為令名，名實與時俱。南堂棲幽真，晨起瞻像圖。北堂畫五禽，遊戲養形軀。燕有諸賓庭，學有諸子廬。問侯年幾何，矯矯八十餘。問侯何能爾，心不藏憂愉。問侯客何為，絃歌飲投壺。問侯兒何讀，夏商及唐虞。嵩山填門戶，洛水繞階除。侯於山水間，結駟有通衢。我念老退者，古多賢大夫。留侯亦養生，乃欲凌空虛。閉門不飲酒，豈異山中臞，疏傅稍喜客，揮金能自娛。不聞喜教子，滿屋青紫朱。張侯能兼取，勝事古所無。褒稱有樂石，丞相為之書。而我不自量，聞風亦歌呼。青青石上櫱，霜至亦已凋。冉冉水中蒲，爾生信無聊。感此歲雲晚，欲歡念誰邀。嘉我二三子，為回東城鑣。幽菊尚可泛，取魚系榆條。毋為百年憂，一日以逍遙。漢家分土建忠良，鐵券丹書信哲長。本待山河如帶礪，何緣葅醢賜侯王。隱者委所逢，在物無不足。山林與城市，語道歸一轂。詩人論鉅細，此指尚局束。頗知區區者，自屏忍所欲。孰識古之人，超然遺耳目。豈於喧與靜，趣舍有偏獨。命亭今何為，似乃畏驚俗。至意不標揭，小名聊自屬。夏風檐楹寒，冬雪窗戶燠。春樊亂梅柳，秋徑深鬆菊。壺觴日笑傲，裙屣相追逐。此樂已難言，持琴作新曲。好去翩然丁令威，昔人且在不應非。淮雲豈與遼天闊，想復留情故一歸。西州行路日蕭條，執手傷懷不自聊。故子故鄉終念返，豈能無意冶城潮。折得一枝香在手。人間應未有。疑是經春雪未消。今日是何朝。盡日含毫難比興。都無色可並。萬里晴天何處來。真是屑瓊瑰。天寒日暮山谷裡。的礫愁成水。池上漸多枝上稀。唯有故人知。離離新田，其下流水。孰知其初，灌莽千里。其南背江，其北逾淮。父抱子扶，十百其來。其來僕僕，鏝我新屋。趙侯劬之，作者不飢。歲仍大熟，飽及雞鶩。僦船與車，四鄙出谷。今遊者處，昔止者流。維昔牧我，不如今侯。侯來適野，不有觀者。稅於水濱，問我鰥寡。侯其歸矣，三歲於茲。誰能止侯，我往求之。幅巾慵整露蒼華，度隴深尋一徑斜。小雨初晴好天氣，晚花殘照野人家。一抹明霞黯淡紅，瓦溝已見雪花融。前山末放曉寒散，猶鎖白雲三兩峰。駕言東南遊，午飯投僧館。山白梅蕊長，林黃柳芽短。笭箵沙際來，略彴桑閒斷。春映一川明，雪消千壑漫。魚隨竹影浮，鳥誤人聲散。翫物豈能留，干時吾自懶。石樑茅屋有彎碕，流水濺濺度兩陂。晴日暖風生麥氣，綠陰幽草勝花時。中原秦鹿待新羈，力戰紛紛此一時。有道弔民天即助，不知何用牧羊兒。鄛人七十漫多奇，為漢敺民了不知。誰合軍中稱亞父，直須推讓外黃兒。童子穿雲晚未歸，誰收松下著殘棋。先生醉臥落花裡，春去人間總不知。罷憊得休假，衣冠倦趨翔。挾書聊自娛，解帶寺東廊。六龍高徘徊，光景在我裳。冬屋稍暄暖，病身更強梁。從我有不思，舍我有不忘。問誰可與言，摧手此徜徉。婉婉吾所愛，新居乃鄰牆。寄聲能來遊，維用寫愁腸。劉郎劉郎莫先起，遇酒當歌且歡喜。船頭朝轉暮千里，眼中之人吾老矣。九疑聯綿皆相似，負雪崔嵬插花裡。萬里衡陽雁，尋常到此回。行逢二三月，好與雁同來。雁來人不來，如何不飲令心哀。莫厭瀟湘少人處，謫官樽俎定常開。漢庭來見一羊裘，默默俄歸舊釣舟。跡似磻溪應有待，世無西伯可能留。崎嶇馮衍才終廢，索寞桓譚道不謀。勺水果非鱣鮪地，放身滄海亦何求。道人少賈海上游，海舶破散身沈浮。抱金滿篋人所寄，吹簸偶得還中州。臝身歸金不受報，秖取斗酒相獻酬。歡娛慈母終一世，脫棄妻子藏巖幽。蒼煙寥寥池水漫，白玉菡萏吹高秋。夜燃柏子煮山藥，憶此東望無時休。塞垣春枯積雪溜，沙礫盛怒黃雲愁。五更匹馬隨雁起，想見鄮郭花今稠。百年誇奪終一丘，世上滿眼真悠悠。寄聲萬里心綢繆，莫道異趣無相求。孔孟如日月，委蛇在蒼旻。光明所照耀，萬物成冬春。揚子出其後，仰攀忘賤貧。衣冠渺塵土，文字爛星辰。歲晚天祿閣，強顏為劇秦。趨舍跡少邇，行藏意終鄰。壤壤外逐物，紛紛輕用身。往者或可返，吾將與斯人。門前楊柳二三月，枝條綠煙花白雪。呼僮羈我果下騮，欲尋南岡一散愁。綠岡初日溝港淨，與我門前綠相映。隔淮仍見嫋嫋垂，佇立怊悵去年時。杏花園西光宅路，草暖沙晴正好渡。興盡無人檝迎我，卻隨倦鴉歸薄暮。晨霜踐河梁，落日憩亭皋。念彼千里行，惻惻我心勞。攬轡上層岡，下臨百仞濠。寒流咽欲絕，魚龜久已逃。暮行苦邅回，細路隱蓬蒿。驚麏出馬前，鳥駭亡其曹。投僧避夜雨，古檠昏無膏。山木鳴四壁，疑身在波濤。平明長安嶺，飛雪忽滿袍。天低浮雲深，更覺所向高。北風吹雲埋九垓，草木零落空池臺。六龍避逃不敢出，地上獨有寒崔嵬。披衣起行愁不愜，歸坐把卷闔且開。永懷古人今已矣，感此近世何為哉。申韓百家爇火起，孔子大道寒於灰。儒衣紛紛欲滿地，無復氣焰空煤炱。力排異端誰助我，憶見夫子真奇材，楩柟豫章概白日，秖要匠石聊穿裁。我方官拘不得往，子有閒暇宜能來。晤言相與入聖處，一取萬古光芒回。昔人寧飲建業水，共道不食武昌魚。公來建業每自如，亦復不厭武昌居。武昌山川今可想，綠水透迤煙莽蒼。白鷗晴飛隨兩槳，岸薺茸茸映魚網。投老留連陌上塵，思公一語何由往。君作新詩故起予，一吟聊復報雙魚。杖藜高徑誰來往，散帙空堂自卷舒。樹外鳥啼催晚種，花間人語趁朝虛。春風處處堪攜手，何事臨池苦學書。去年約子游山陂，今者仍為大梁客。天旋日月不少留，稱意人間寧易得。天明徑欲相就語，雲雪填城萬家白。冬風吹鬣馬更驕，一出何由問行跡。能言奇字世已少，終欲追攀豈辭劇。枕中鴻寶舊所傳，飲我寧辭酒或索。吾願與子同醉醒，顏狀雖殊心不隔。如知今有可憐人，回首紛紛斗筲窄。補落迦山傳得種，閻浮檀水染成花。光明一室真金色，復似毗耶長者家。篁竹荒茅五畝餘，生涯山蕨與泉魚。家貧殖貨羞端木，鄉里傳書比仲舒。白日憶君聊遠望，青林嗟我似逃虛。春風渺渺烏塘尾，漫得東來一紙書。院落秋深數菊叢，緣花錯莫兩三蜂。蜜房歲晚能多少，酒盞重陽自不供。投老逍遙屺與堂，天刑真已脫桁楊。緣源靜翳無魚淰，度谷深追有鳥頏。每苦交遊尋五柳，最嫌尸祝擾庚桑。相看不厭唯夫子，風味真如顧建康。盛世千齡合，宗工四海瞻。天心初籲俊，雲翼首離潛。德望完圭角，儀形壯陛廉。徐鳴蒼玉佩，盡校碧牙籤。綸掖清光注，鑾坡茂渥沾。文明誠得主，政瘼尚煩砭。右府參機務，東塗贊景炎。廟謨資石畫，兵略倚珠鈐。坐鎮均勞逸，齋居養智恬。謳謠喧井邑，惠化穆蒼黔。進律朝章舊，疏恩物議僉。通班三殿邃，徙部十城兼。申甫周之翰，龜蒙魯所檐。地靈奎宿照，野沃汶河漸。首路龍旗盛，提封虎節嚴。賜衣纏紫艾，衛甲綴朱綅。海谷移文省，溪堂燕豆添。班春回紺幰，問俗卷彤襜。舟檝商巖命，熊羆渭水佔。治裝行入覲，金鼎重調鹽。餘生非匏瓜，於世不無求。弱力憚耕稼，衣食當週流。起家始二十，南北今白頭。愁傷意已敗，罷病恐難瘳。江湖把一節，屢乞東南州。治民豈吾能，閒僻庶可偷。謬恩當徂冬，黽勉始今秋。豈敢事高蹇，茫然乖本謀。撫心私自憐，仰屋竊嘆愀。強騎黃飢馬，欲語將誰投。賴此城下宅，數蒙故人留。攬衣坐中庭，仰視白雲浮。白雲御西風，一一向滄洲。安得兩黃鵠，跨之與雲遊。浮屠之法與世殊，洗滌萬事求空虛。師心以此不掛物，一堂收身自有餘。堂陰置石雙嵽嵲，石腳立竹青扶疏。一來已覺肝膽豁，況乃宴坐窮朝晡。憶初救時勇自許，壯大看俗尤崎嶇。豐車肥馬載豪傑，少得志願多憂虞。始知進退各有理，造次未可分賢愚。會將築室返耕釣，相與此處吟山湖。定林瞰土山，近乃在眉睫。誰謂秦淮廣，正可藏一艓。朝予欲獨往，扶憊強登涉。蔡侯聞之喜，喜色見兩頰。呼鞍追我馬，亦以兩黥挾。斂書付衣囊，裹飯隨藥笈。翛翛阿蘭若，土木老山脅。鼓鍾臥空曠，簨簴雕捷業。升堂廓無主，考擊誰敢輒。坡陀謝公家，藏槨久穿劫。百金買酒地，野老今行饁。緬懷起東山，勝踐比稠疊。於時國累卵，楚夏血常喋。外實備艱梗，中仍費調燮。公能覺如夢，自喻一蝴蝶。桓溫適自弊，苻堅方天厭。且可緩九錫，寧當快一捷。彼哉斗筲人，得喪易矜怯。妄言屐齒折，吾欲刊史牒。傷心新城埭，歸意終難愜。漂搖五城舟，尚想浮河檝。千秋隴東月，長照西州堞。豈無華屋處，亦捉蒲葵箑。碎金諒可惜，零落隨秋葉。好事所傳玩，空殘法書帖。清談眇不嗣，陳跡怳如接。東陽故侯孫，少小同鼓篋。一官初嶺海，仰視飛鳶跕。窮歸放款段，高臥停遠蹀。牽襟肘即見，著帽耳才菟。數椽危敗屋，為我炊陳浥。雖無膏汙鼎，尚有羹濡筴。縱言及平生，相視開笑靨。邯鄲枕上事，且飲且田獵。或昏眠委翳，或妄走超躐。或叫號而寢，或哭泣而魘。幸哉同聖時，田裡老安帖。易牛以寶劍，擊壤勝彈鋏。追憐衰晉末，此土方岌業。強偷須臾樂，撫事終愁惵。予雖天戮民，有械無接摺。翁今貧而靜，內熱非複葉。予衰極今歲，儻與雞夢協。委蛻亦何恨，吾兒已長鬣。翁雖齒長我，未見白可鑷。祝翁尚難老，生理歸善攝。久留畏年少，譏我兩呫囁。束火扶路還，宵明狐兔懾。蔡侯雄俊士，心憭形亦諜。異時能飛鞚，快若五陵俠。胡為阡陌間，踠足僅相躡。諒欲交轡語，呿予不能嗋。地卷江海浮，天吹河漢湧。北風散作花，巧麗世無種。霾昏得照曜，塵滓歸掩擁。荒林無空枝，幽瓦有高隴。分才一毛細，聚或千鈞重。飛揚窺已眩，摧壓聽還凶。漁舟平系舷，樵屩沒歸踵。空令物象瑩，豈兔川塗雍。爭光姮娥妒，失色羲和恐。賴逢陽氣蒸，轉作水波溶。舞庭稱賀嚴，掃路傳呼寵。衝遊謝壯少，避臥甘閒冗。吳侯絕俗唱，韓子當敵勇。勝負觀兩豪，吾衰但陰拱。天末海門橫北固，煙中沙岸似西興。已無船舫猶聞笛，遠有樓臺祗見燈。山月入鬆金破碎，江風吹水雪崩騰。飄然欲作乘浮計，一到扶桑恨未能。馮侯天馬壯不羈，韓侯白鷺下清池。劉侯羽翰秋欲擊，吳侯葩萼春爭披。沈侯玉雪照人潔，蕭灑已見江湖姿。唯予貌醜駭公等，自鏡亦正如蒙倛。忘形論交喜有得，杯酒邂逅今良時。心親不復異新舊，便脫巾屐相諧嬉。空堂無塵小雨定，濃綠翳水浮秋曦。高談四坐掃炎熱，木末更送涼風吹。此歡不盡忽分散，明月照屋空參差。平明餘清在心耳，洗我重得劉侯詩。劉侯未見聞已熟，吾友稱誦多文辭。才高意大方用世，自有豪俊相攀追。諮予後會恐不數，魂夢久向東南馳。何時扁舟卻顧我，還欲迎子游山陂。盤互長幹有絕陘，幷包佳麗入江亭。新霜浦漵綿綿淨，薄晚林巒往往青。南上欲窮牛渚怪，北尋難忘草堂靈。箯輿卻走垂楊陌，已戴寒雲一兩星。江鷗好羽毛，玉雪無塵垢。滅沒波浪間，生涯亦何有。雄雌屢驚矯，機弋常紛糾。顧我獨無心，相隨如得友。飄然紛華地，此物乖隔久。白髮望東南，春江綠如酒。只愁風雨劫春回，怕見枝頭爛熳開。野鳥不知人意緒，啄教零亂點蒼苔。心憐紅蕊與移栽，不惜年年糞壤培。風雨無時誰會得，欲教零亂強催開。村南鮑公山，山北鮑公水。高穴逗遠源，泠泠落山嘴。玉色與飴味，不可他味比。竹樹四蒙密，翠藤相披靡。漫郎昔少年，幽居得之此。臨窺若有遇，愛嘆無時已。浮名未汙染，永矢終焉爾。奈何中棄入長安，十載風載化舊顏。歡囂滿耳不可洗，此水泠泠空在山。看時高豔先驚眼，折處幽香易滿懷。野女強簪看亦醜，少教憔悴逐荊釵。溪杏山桃欲佔新，高梅放蕊尚嬌春。額黃映日明飛燕，肌粉含風冷太真。玉笛悲涼吹易散，冰紈生澀畫難親。爭妍喜有君詩在，老我翛然敢效顰。彭澤陶潛歸去來，素風千歲出塵埃。明時儁老心無累，故里高門子有才。更作園林負城郭，常留花月映池臺。卻尋五柳先生傳，柴水區區但可哀。舊挽青條冉冉新，花遲亦度柳前春。肌冰綽約如姑射，膚雪參差是太真。搖落會應傷歲晚，攀翻剩欲寄情親。終無驛使傳訊息，寂寞知誰笑與顰。天沉四山黑，池漲百泉黃。苦溼欲千里，願晴非一鄉。埽除供晚色，洗刷放秋光。菊泣花猶重，粳肥穗稍長。積陰消戶牖，返照媚林塘。想見陽臺路，神歸發彩涼。湣王萬乘齊，走死區區燕。田單一即墨，掃敵如風旋。舞鳥怪不測，騰牛怒無前。飄颻樂毅去，磊砢功名傳。掘葬與劓降，論乃愧儒先。深誠可奮土，王蠋豈非賢。與客東來欲試茶，倦投松石坐欹斜。暗香一陣連風起，知有薔薇澗底花。城郭紛紛老倦尋，幅巾來寄北山岑。長遭客子留連我，未快穿雲涉水心。一夢章江已十年，故人重見想皤然。只應兩岸當時柳，能到春來尚可憐。逸少池邊有一丘，西山南浦慣曾遊。殘年歸去終無樂，聞說章江即淚流。雪釋沙輕馬蹄疾，北城可遊今暇日。濺濺溪谷水亂流，漠漠郊原草爭出。嬌梅過兩吹爛熳，幽鳥迎陽語啾唧。分香欲滿錦樹園，剪綵休開寶刀室。胡為我輩坐自苦，不念茲時去如失。飽聞高徑動車輪，甘臥空堂守經帙。淮蝗蔽天農久餓，越卒圍城盜少逸。至尊深拱罷簫韶，元老相看進刀筆。春風生物尚有意，壯士憂民豈無術。不成歡醉但悲歌，回首功名古難必。僧蹊蟠青蒼，莓苔上秋床。露翰飢更清，風蔦遠亦泉。掃石出古色，洗鬆納空光。久遊不忍還，迫迮冠蓋場。一雨洗炎蒸，曠然心志適。如輸浮幢海，滅火十八隔。俯觀風水湧，仰視電雲坼。知公開霽後，過我言不食。翻愁陂路長，泥淖困臧獲。明明吾有懷，如日照東壁。莫逢田父歸，倚杖問訊息。渠來那得度，南蕩今已白。大師京國舊，興趣江湖迥。往與惠詢輩，一宿金山頂。懷哉苦留戀，王事有朝請。別來能幾時，浮念劇含梗。今朝忽相見，眸子清炯炯。夜闌接軟語，令人發深省，化城出天半，遠色有諸嶺。白首對汀洲，猶思理煙艇。先生秦博士，秦禮頗能熟。量主欲有為，兩生皆不欲。草具一王儀，群豪果知肅。黃金既遍賜，短衣衣已續。儒術自此凋，何為反初服。兩公天下駿，無地與騰驤。就死得處所，至今猶耿光。中原擅兵革，昔日幾侯王。此獨身如在，誰令國不亡。北風吹樹急，西日照窗涼。志士千年淚，泠然落奠觴。孔鸞負文章，不忍留枳棘。嗟子刀鋸間，悠然止而食。成書與後世，憤悱聊自釋。領略非一家，高辭殆天得。雖微樊父明，不失孟子直。彼欺以自私，豈啻相十百。曾子文章眾無有，水之江漢星之鬥。挾才乘氣不媚柔，群兒謗傷均一口。吾語群兒勿謗傷，豈有曾子終皇皇。借令不幸賤且死，後日猶為班與揚。昨登定林山，俯視東南陔。但見一方白，莫知所從來。溼銀注寒晶，奩以青培堆。迢迢晻靄中，疑有白玉臺。是夕清風興，煩雲豁然開。常娥攀桂枝，顧景久徘徊。杖藜忽高秋，陳跡與子陪。壯觀非復昔，平蕪夜莓苔。龍德不可系，變化誰能謀。驊騮亦駿物，卓犖地上游。怒行追疾風，忽忽跨九州。轍跡古所到，山川略能周。鴻蒙無人梯，沆漭繞天浮。巉巖拔青冥，仙聖所止留。欲往輒不能，視龍乃知羞。盪漾舟中客，徘徊樓上人。滄波浩無主，兩槳邈難親。霜澤與天杳，旁臨無限情。他時散發處，最愛垂虹亭。飄然平生遊，舍我戴吳星。欲往獨不得，都門看揚舲。到縣問疾苦，為予求所經。當知耕牧地，往往茭蒲青。三江斷其二，洚水何由寧。微子好古者，此歌尚誰聽。少年不知秋，喜聞西風生。老大多感傷，畏此蟠蟀鳴。況乃舍親友，抱病獨遠行。中夜臥不周，惻惻感我情。起視天正黑。弱雲亂縱橫。似有霰雪飄，不復星斗明。時節忽如此，重令壯心驚。諒無同憂人，樽酒安可傾。韓君揭陽居，戚嗟與死鄰。呂使揭陽去，笑談面生春。當復進趙子，詩書相討論。不必移鱷魚，詭怪以疑民。有若大顛者，高材能動人。亦勿與為禮，聽之汩彝倫。同朝敘朋友，異姓接婚姻。恩義乃獨厚，懷哉餘所陳。元和伐蔡何危哉，朝廷百口無一諧。盜傷中丞偶不死，利劍白日投天街。裹瘡入相議軍旅，國火一再更檀槐。上前慷慨語發涕，誓出按撫除睽乖。指撝光顏戰洄曲，闞如怒虎搏虺豺。愬能捕虜取肝鬲，護送密乞完形骸。笞兵夜半投死地，雪溼不敢燃薪點。空城豎子已可縛，中使尚作唬兒哇。退之道此尤俊偉，當鏤玉牒東燔柴。欲編詩書播後嗣，筆墨雖巧終類俳。唐從天寶運中圮，廊廟往往非忠佳。諸侯縱橫代割據，疆土豈得無離（左亻右瓜）。德宗末年懲戰禍，一矢不試塵蒙（左革右義）。憲皇初起眾未信，意欲立掃除昏霾。追還清明救薄蝕，屨敕主府拘窮蛙。王師傷夷徵賦窘，千里亦忌毫釐差。小夫偷安自非計，長者遠慮或可懷。桓桓晉公忠且壯，時命適與功名偕。是非末世主成敗，烜赫今古誰譏排。賢哉韋純議北赦，倉卒兩伐尤難皆。重華宣告彌萬國，服苗幹羽舞兩階。宣王側身內修政，常德立武能平淮。昔人經綸初若緩，欲棄此道非吾儕。千秋事往蹤跡在，嶽石款記如湘崖。文嚴字麗皆可喜，黃埃蔽沒蒼蘚埋。當時將佐盡豪傑，想此兵禱陪祠齋。君曾西邊為拓本，濡麝割蜜親劘揩。新篇波瀾特浩蕩，把卷熟讀迷津涯。褒賢樂善自為美，當掛廟壁為詩牌。滿城風雨滿城塵，蓋紫藏紅漫惜春。春去自應無覓處，可憐多少惜花人。山桃野杏兩三栽，嫩葉商量細細開。最是一年春好處，明朝有意抱琴來。白下長幹一水間，竹雲新筍已斑斑。明朝若有扁舟興，落日潮生尚可還。東歸行路嘆賢哉，碧落新除寵上才。白傅林塘傳畫去，吳王花鳥入詩來。唱酬自有微之在，談笑應容逸少陪。除此兩翁相見外，不知三徑為誰開。使君幕府開東部，名高海曲人知慕。艤船談笑政即成，洗滌山川作嘉趣。平泉浩蕩銀河注，想見明星弄機杼。載沙築成天上路，投虹為橋取孤嶼。掃除荊棘水中央，碧瓦朱甍隨指顧。春風滿城金版舫，來看置酒新亭上。百女吹笙綵鳳悲，一夫伐鼓靈鼉壯。安期羨門相與遊，方丈蓬萊不更求。酒酣忽跨鯨魚去，陳跡空令此地留。水邊無數木芙蓉，露染燕脂色未濃。正似美人初醉著，強擡青鏡欲妝慵。川原一片綠交君，深樹冥冥不見花。風日有情無處著，初回光景到桑麻。芳草知誰種，緣階已數叢。無心與時競，何苦綠匆匆。空見方墳湧半霄，難將生死問參寥。應身東返知何國，瑞像西歸自本朝。遺寺有門非輦路，故池無鉢但僧瓢。獨龍下視皆陳跡，追數齊樑亦未遙。碧玉旋螺恍隔霄，冠山仙冢亦寥寥。空餘華構延風月，無復靈蹤落市朝。帳座追嚴多獻寶，供盤隨施有操瓢。他方出沒還如此，與物何心作邇遙。垣屋荒葛藟，野殿冷檀沈。鶴有思顒意，鷹無戀遁心。禪房閉深竹，齋鉢度遙岑。寂寞黃塵裡，金身倚一尋。僧殘尚食少，佛古但泥多。寒守三衣法，飢傳一鉢歌。寬閒每迸竹，危朽漫牽蘿。怊悵庭前柏，西來意若何。野寺真蘭若，山僧老病多。疏鍾挾谷響，悲梵入樵歌。水映茅篁竹，雲埋蔦女蘿。拂塵書所見，因得擬陰何。雲暖蓬萊日，風酣太液春。水光承步輦，花氣入釣陳。伏檻留清蹕，傳觴屬從臣。霏香連釣餌，落葉亂遊鱗。鎬飲恩知厚，衢樽賜願均。更看追夏諺，先此詠逢辰。貢水日夜下，下與章水期。我行二水間，無日不爾思。飄若越鳥北，心常在南枝。又如岐首蛇，南北兩欲馳。逝者日已遠，百憂詎能追。生存苦乖隔，邂逅亦何時。女子歸大道，善懷見於詩。庶雲留汝車，慰我堂上慈。薄飯午不羹，空爐夜無炭。寥寥日避席，烈烈風欺幔。謂予勿惡此，何為向子嘆。長年客塵沙，無婦助親爨。寒暄慰白首，我弟才將冠。邅回歲又晚，想見淮湖漫。古人一日養，不以三公換。田園在戮力，且欲歸鋤灌。行矣子誠然，光陰未宜翫。負米力有餘，能無讀書伴。離家當日尚炎風，叱馭歸時九月窮。朝渡藤溪霜落後，夜過麾嶺月明中。山川道路良多阻，風俗謠言苦未通。唯有鄱君人共愛，流傳名譽滿江東。世網掛士如蛛絲，大不及取小綴之。宜乎倜儻不低斂，醉腳踏倒青天低。前日才能始誰播，一口驚張萬誇和。雷公訴帝喘欲吹，鹹恐聲名塞天破。文章喜以怪自娛。不肯裁縮要有餘。多為峭句不姿媚，天骨老硬無面板。人傳書染莫對當，破卵驚出鸞鳳翔。人間下筆不肯屈，鐵索急纏蛟龍僵。少年意氣強不羈，虎脅插翼白日飛。欲將獨立誇萬世，笑誚李白為疾兒。四天無壁才可家，醉膽憤癢遣酒拏。欲偷北斗酌竭酒，力拔太華鑣鯨牙。世儒口軟聲似蠅，好於壯士為忌憎。我獨久仰願一見，浩歌不敢兒女聲。作客蘭陵跡已陳，為傳謠俗記州民。溝塍半廢田疇薄，廚傳相仍市井貧。常恐勞人輕白屋，忽逢佳士得朱輪。殷懃話此還惆悵，最憶荊溪兩岸春。虛名誤長者，邂逅肯經過。所操十餘篇，浩蕩決江河。側身朝市間，樂少悲慚多。文章舊所好，久已廢吟哦。開編喜有得，一讀瘳沉痾。裹飯北城陰，永懷從晤歌。又欲及歲晚，空堂掃絲窠。稍出平生言，道藝相琢磨。忽隨雁南飛，當此葉辭柯。去去梨嶺高，想見青坡陀。黃花一杯酒，為壽樂如何。微詩等瓦礫，持用報隋和。水菽中歲樂，鼎茵暮年悲。同胸苦零落，會合尚悽其。況乃夢乖闊，傷懷而賦詩。詩言道路寒，乃似北征時。叔兮今安否，季也來何遲。中夜遂不眠，輾轉涕流離。老我孤主恩，結草以為期。冀叔善事國，有知無不為。千里永相望，昧昧我思之，幸唯季優遊，歲晚相攜持。於焉可晤語，水木有茅茨。畹蘭佇歸憩，繞屋正華滋。置將從來欲善師，百城蹉跌起毫釐。驅除久費兵符出，按撫紛煩使節移。恩澤易行窮苦後，功名常見急難時。孺文此日風流在，直筆他年豈愧辭。渺渺金河漲欲平，數支分綠報清明。常縈輦路漂花去，更引流杯送酒行。靜見金輿穿樹影，清含玉漏過牆聲。衰顏一照自多感，回首江南春水生。漢水泱泱繞鳳林，峴山南路白雲深。如何憂國忘家日，尚有求田問舍心。直以文章供潤色，未應風月負登臨。超然便欲遺榮去，卻恐元龍會見侵。十年一別兩相過，前想悲歡慷慨歌。窮去始知風俗薄，靜來猶厭事機多。相期鼻目傾肝膽，誰伴溪山避網羅。萬里辛勤君舊識，重江應亦畏風波。陵陽遊觀吾所好，恨不即過眾樂亭。嘗聞彷佛入夢寐，吟筆自欲圖丹青。千峰秀出百里外，忽於其上崢檐楹。朝雲噓巖日暖暖，夜水落澗風泠泠。春花窈窕鳥爭舞，夏木蔭鬱猿哀鳴。潦收葉落天地爽，海月影到山川明。籃輿晨出誰與適，坐與萬物觀虛盈。令思民事不忍後，田間笑語催蠶耕。吏休歸舍獄訟少，墟落飲酒欲秋成。唯愁一日奪令去，出來老稚交逢迎。彼民安知方祿仕，徒喜使我寬逋徵。令知道義士林服，遺愛豈用吾詩評。物變極萬殊，心通才一曲。讀書謂已多，撫事知不足。與君語承華，念此非不夙。恨無數頃田，歸耕使成熟。當官拙自計，易用忤流俗。窮年走區區，得謗大於屋。歸來汙省舍，又繼故人躅。相逢只數步，吏桉常填目。切嗟非無朋，阻闊嗟何速。孤危失所助，把卷常恨獨。虛名終自誤，謬恩何見蹙。清明有衝卿，奧美如晦叔。時謂當選升，屈指尚五六。揆才最不稱，饕寵寧無恧。殷勤故人書，紙尾又見勖。君雖好德言，我自望忠告。易稱動不括，傳論大明服。進為非成材，罪恐不容贖。歲殘東風生，陝樹塵翳麴。何緣一杯酒，談笑相追逐。山樊老憚暑，獨寤無所適。湖陰宛在眼，曠若千里隔。遙聞青秧底，復作龜兆坼。佔歲以知子，將勤而後食。穿溝取西港，此計當未獲。翛翛兩龍骨，豈得長掛壁。晤言久不嗣，作苦何時息。炎天不可觸，悵望新舂白。吳公治河南，名出漢廷右。高才有公孫，相望千歲後。平明省門開，吏接堂上肘。指撝談笑間，靜若在林藪。連牆畫山水，隱几詩千首。浩然江湖思，果得東南守。傳鼓上清湘，旌旗蔽牛鬥。方今河南治，覆在荊人口。自古楚有材，酃淥多美酒。不知樽前客，更得賈生否。劍閣天梯萬里寒，春風此日白衣冠。烏辭反哺顛毛黑，鳥引思歸口血丹。行路想君今眚瘦，相逢添我老悲酸。浮雲渺渺吹西去，每到原頭勒馬看。十年江海別常輕，豈料今隨寡嫂行。心折向誰論宿昔，魂來空復夢平生。音容想像猶如昨，歲月蕭條忽已更。知汝此悲還似我，欲為西望涕先橫。他年過食新城藕，枕藉船中載親友。今年卻到經行處，獨坐昏煙對舞柳。甘酸向口無所適，牢落盤餐與樽酒。冰房玉節漫自好，欲御還休涕垂手。曾參宦學居常近，陽城離別初不久。人間此願兩未能，西風落日空回首。襄陽州望古來雄，耆舊相傳有素風。四葉表閭唐尹氏，一門逃世漢龐公。故家遺俗應多在，美景良辰定不空。遙憶習池寒夜月，幾人談笑伴詩翁。白鷗生意在滄波，不為風塵有網羅。年抵馮唐初未半，才方疏廣豈能多。孤清楚國知誰繼，遺愛郴人想共歌。嗟我欲歸宜未晚，雪舟乘興會相過。秦惜逝者耋，晉嘉良士休。古人皆好樂，哀此歲月遒。嗟我抱愁毒，殘年自羈囚。但為兔得蹄，非復天上鷗。雖知林塘美，欲往輒回輈。名園一散策，笑語隨觥籌。探題繞梅花，高詠接應劉。宿雨洗荒塹，寒蛟沈老湫。沿洄信畫舸，歸路子城幽。冬風不改綠，忽見新陽浮。歡事去如夢，嘉時念難留。明發得君句，謂將讀前遊。語我飲倡樂，不如詩獻酬。淮洲奏鍾鼛，雅刺德不猶。文墨有真趣，荒淫何足收。來篇信時女，窈窕眾所求。茲理儻可諧，華簪為君抽。朝尋東郭來，西路歷洊亭。眾山若怨思，慘澹長眉青。迸水泣幽咽，復如語丁寧。豈予久忘之，而欲我小停。歇鞍松柏間，坐起俯軒櫺。秋日幸未暮，奈何雨冥冥。神奸變化久難知，禹鼎由來更不疑。螭魅合謀非一日，太丘真復社亡遲。泰壇東路繞重營，獨背朝陽信馬行。漫道城南天尺五，荒林時見一柴荊。渺渺金河漲欲平，數支分綠報清明。常縈輦路漂花去，更引流杯送酒行。靜見金輿穿樹影，清含玉漏過牆聲。衰顏一照自多感，回首江南春水生。漢水泱泱繞鳳林，峴山南路白雲深。如何憂國忘家日，尚有求田問舍心。直以文章供潤色，未應風月負登臨。超然便欲遺榮去，卻恐元龍會見侵。庵成有興亦尋春，風暖荒萊步始勻。若遇好花須一笑，豈妨迦葉杜多身。明時君尚富春秋，豈比衰翁遠自投。智略未應施畎畝，上前他日望吾丘。法和衣鉢過南華，正葉傳師萃一花。勝地霧迷淮水石，望星人指楚天涯。數千鬆倚西山老，七百僧悲去路賒。一片蒼苔涅盤石，至今繚遶白雲遮。懷鄉訪古事悠悠，獨上江城滿目秋。一鳥帶煙來別渚，數帆和雨下歸舟。蕭蕭暮吹驚紅葉，慘慘寒雲壓舊樓。故國淒涼誰與問，人心無復更風流。念方與子違，戃怳夜不眠。起視明星高，整駕出東阡。聊為山水遊，以寫我心悁。知子不餔糟，相與酌雲泉。還裝欲盡喜舟輕，更喜嘉賓伴此行。野飲不忘魚可釣，旅羹何惜雁能鳴。西山壯馬先歸牧，南穴殘梟欲就烹。憂國自多廊廟宰，與君詩酒盡交情。自古世上雄，慷慨擅功名。當時豈有力，能使死者生。三女共一丘，此憾亦難平。音容若有作，無力傾人城。富家種論石，貧家種論鬥。富貧同一時，傾瀉應心手。行看萬壟空，坐使千箱有。利物博如此，何慚在牛後。北檝南檣泊四垂，共憐金碧爛參差。孤根萬丈滄波底，除卻蛟龍世不知。南康父老傳史君，疾呼急索初不聞。未嘗遣汲浴簾水，三歲只望香爐雲。雲徐無心澹無滓，史君恬靜亦如此。飈然一去掃遺陰，便覺歊煩悵千里。歸田負戴子與妻，圃蔬園果西山西。出門亭皋百頃綠，望雲才喜雨一犁。我知新亭望雲好，欲斸比鄰成二老。莫嫌雞黍數往來，為報襄陽德公嫂。波瀾蕩沃乾坤大，氣象包藏水石閒。只有此中宜曠望，誰令天作海門山。釀成吳米野油囊，卻愛清談氣味長。閒日有僧來北阜，平時無盜出南塘。風亭對竹酬孤峭，雪逕尋梅認暗香。江水中（左氵右霝）應未變，一杯終欲就君嘗。天日蒼茫海氣深，一船西去此登臨。丹樓碧閣皆時事，只有江山古到今。正名百物自軒轅，野老何知強討論。但可與人漫醬瓿，豈能令鬼哭黃昏。萬事悠悠心自知，強顏於世轉參差。移床獨臥秋風裡，靜看蜘蛛結網絲。畫史雖非顧虎頭，還能滿壁寫滄洲。九衢京洛風沙地，一片江湖草樹秋。行數鯈魚賓共樂，臥看鷗鳥吏方休。知君定有扁舟意，卻為丹青肯少留。鼎湖龍去字書存，開闢神機有聖孫。湖海老臣無四目，謾將糟粕汙修門。大梁春雪滿城泥，一馬常瞻落日歸。身世自知還自笑，悠悠三十九年非。端溪琢枕綠玉色，蘄水織簟黃金紋。翰林所寶此兩物，笑視金玉如浮雲。都城六月招客語，地上赤日流黃塵。燭龍中天進無力，客主歊然各疲劇。形骸直欲坐棄忘，冠帶安能強修飾。恃公寬貸更不疑，箕倨豈復論官職。笛材平瑩家故藏，硯璞坳清此新得。掃除堂屋就陰翳，公不自眠分與客。知公用意每如此，真能與物同其適。豈比法曹空自私，卻願天日長炎赫。公才卓牽人所驚，久矣四海流聲名。天方選取欲扶世，豈特使以文章鳴。深探力取常不寐，思以正議排縱橫。奈何甘心一榻上，欲臥潁尾為潔清。賢愚勞佚非一軌，顧我病昏惟未死。心於萬事久翛然，身寄一官真偶爾。便當買宅歸偃休，白髮溪山如願始。看公肋力就太平，卻上青天跨箕尾。中郎筆墨妙他年，晚與君遊喜象賢。款款故情初未憖，飄飄新句總堪傳。英才但未遭文舉，明主寧當棄浩然。投贈臨分加組麗，小詩能不強雕鐫。帝子銜冤久未平，區區微意欲何成。情知木石無雲補，待見桑田幾變更。宣城百山間，文脊尤奇峰。拔出飛鳥上，圖畫難為容。聞昔有幽人，捫蘿追赤松。遺形此古室，孤坐鹿裘重。人去邈不反，洞壑空藏龍。側行蒼崖煙，俯仰求靈蹤。遊者如可得，甘棄萬戶封。安能久塵土，傾倒相迎逢。香葉由來耐歲寒，幾經真賞駐鳴鑾。根通御水龍應蟄，枝觸宮雲鶴更盤。怪石誤蒙三品號，老鬆先得大夫官。知君勁節無榮慕，寵辱紛紛一等看。茆檐前後久松蘿，百里乘閒向此過。間水繞田山影轉，野林留日鳥聲和。蕭條雞犬逢人少，想象乾坤發興多。世事不如閒靜處，知君出處意如何。禹行掘山足百穀，蛟龍竄藏魑魅伏。心志幽妖尚覬隙，以金鑄鼎空九牧。冶雲赤天漲為黑，寒風餘吹山拔木。鼎成聚觀變怪索，夜人行歌鬼晝哭。功施元元後無極，三姓衛守相傳屬。弱周無人有宜出，沈之九幽拆地軸。始皇區區求不得，坐令神奸窺邑屋。風玉蕭蕭數畝楸，籜龍名為道人留。不須乞米供高士，但與開軒作勝遊。此地七賢誰笑傲，何時六逸自賡酬。侵尋衰境心無著，尚有家風似子猷。北軒名字經平了，愛此吾能為賦詩。山雨江風一披拂，籜龍還自有吟時。仙事茫茫不可知，籜龍空此見孫枝。壺中若有閒天地，何苦歸來問葛陂。蕭灑桐廬守，滄洲寄一廛。山光隔釣岸，江氣雜炊煙。藜杖聽鳴櫓，籃輿看種田。明時須共理，此興在他年。天下不用車，人人乘馬馳。王良雖善御，攬轡欲從誰。漢武伐大宛，殺人若京坻。孝文卻走馬，獨行先安之。萬物命在天，取捨各有時。陰陽更用事，冬暖豈所宜。卞氏強獻玉，兩刖亦已痴。幸終遇良工，已剖得不疑。華髮尋春喜見梅，一株臨路雪倍堆。鳳城南陌他年憶，香杳難隨驛使來。雁雁無定棲，隨陽以南北。嗟哉此為奴，至效能懇惻。人將伺其殆，奴輒告之亟。舉群寤而飛，機巧無所得。夜或以火取，奴鳴火因匿。頻驚莫我捕，顧謂奴不直。嗷嗷身百憂，泯泯眾一息。相隨入矰繳，豈不聽者惑。偷安與受紿，自古有亡國。君看雁奴篇，禍福甚明白。解裝相值得留連，一望江南萬里天。殘雪離披山韞玉，新陽杳靄草含煙。餘生不足償多病，樂事應須委少年。惟有愛詩心未已，東歸與續棣華篇。伯夷惡一世，季也皆鄉人。吾嘗論夫子，有似季之倫。人情路萬殊，近世頗荊榛。唯君遊其間，坦坦得所循。意君誠愷悌，慕向從宿昔。奈何初相歡，鷁首已雲北。莓莓郊原青，漠漠風雨黑。冠蓋滿津亭，君今去何適。山公遊何處，白馬鳴翩翩。檀欒十畝碧，五月浮寒煙。留客聽其間，風吹江海縣。出樽不見日，竹外空青天。焚蠟助月出，酒光發金船。狂客惜不去，醉翁舞迴旋。何必吹簫人，玉枝自嬋娟。歸路借紅燭，雨星低馬前。柵鎖城扉曉一開，柂牙車軸轉成雷。黃塵欲礙龜山出，白浪空分汴水來。澄觀有材邀昧陋，霽雲無力報奸回。騷人此日追前事，悲氣隨風動管灰。閶闔城西地如水，雞鳴黃塵波浪起。窮年一馬望扶桑，東得省門身輒止。簿書期會老紛紛，邂逅論心喜有君。數日未多還舍我，相看愁思亂於雲。望闊真多思，憑高更損神。山川散白日，草木共青春。寂寂興亡事，悠悠來往人。素衣吳白紵，盡化洛陽塵。秋風摧剝利如刀，漠漠昏煙玩日高。眼看南山露崖窾，心隨東水轉波濤。歸期正自憑蓍蔡，生理應須問酒醪。還有詩書能慰我，不多霜雪上顛毛。北風閣雨去不下，驚沙蒼茫亂昏曉。傳聞城外八九里，雹大如拳死飛鳥。浮雲離披久不合，太陽獨行乾萬物。誰令昨夜雨霶沱，北風蕭蕭寒到骨。門外鳴騶送響頻，披衣強起赴雞人。火城夜闇雲藏闕，玉座朝寒雪被宸。邂逅欲成雙白鬢，蕭條難得兩朱輪。猶憐退食親朋在，相與吟哦未厭貧。龜鬼何為便赫然，似嫌刀機苦無羶。圖書得免同煨燼，卻賴廚人凊不眠。繚繞山如湧翠波，人家一半在煙蘿。時豐笑語春聲早，地僻追尋野興多。窣堵朱甍開北向，招提素脊隱西阿。暮年要與君攜手，處處相煩作好歌。青煙散入夜雲流，赤焰侵尋上瓦溝。門戶便疑能炙手，比鄰何苦卻焦頭。妍暖聊隨馬首東，春衫猶未著方空。煙霞送色歸瑤水，山木分香繞閬風。壯發已輸塵外綠，衰顏漫到酒邊紅。日斜歸去人間世，卻記前遊似夢中。山如碧浪翻江去，水似青天照眼明。喚取仙人來住此，莫教辛苦上層城。此泉地何偏，陸羽曾未閱。坻沙光散射，竇乳甘潛洩。靈山不可見，嘉草何由啜。但有夢中人，相隨掬明月。軋軋櫓聲急，蒼蒼江日低。吾行有定止，潮汐自東西。草堂今寂寞，往事翳山椒。蕙帳空留鶴，蘿衣終換貂。生皆墮天秩，隱或寄公朝。疊穎何勞怒，東風汝自搖。梵館清閒側布金，小塘回曲翠文深。柳條不動千絲直，荷葉相依萬蓋陰。漠漠岑雲相上下，翩翩沙鳥自浮沈。羇人樂此忘歸思，忍向西風學越吟。蔡侯東方來，取友無所挾。翛翛一囊衣，偶以一書笈。定林朝自炊，有匕或無筴。時時羹藜藿，鑊大苦難燮。驕頑遂敢侮，有甚觀駢脅。澹然山谷中，變色未嘗輒。始見類欺魄，寒暄粗酬接。從容與之語，爛漫無不涉。奇經可治疾，祕祝可解魘。巫醫之所知，瞽史之所業。載車必百兩，獨以方寸攝。微言歸易悟，疾若髭赴鑷。天機信卓越，學等何足躐。縱談及既往，每與唐許協。揚雄尚漢儒，韓愈真秦俠。好大人謂狂，知微乃如諜。惟初造文字，人惑鬼愁懾。秦愚既改罪，新眊仍易疊。六書遂失指，隸草矜敏捷。誰珍壇山刻，共賞蘭亭帖。東京一祭酒，收拾偶予愜。少嘗妄思索，老懶因退怯。侯方習篆籀，寸管靜嘗厭。深原道德意，助我耕且獵。昔功恐唐捐，異味今得饁。京口媚學子，追師嘗劫劫。陸贏淮汴糧，水僦湖海艓。遠求而近遺，如目不見睫。偽鳳易悅楚，真龍反驚葉。聞予再三嘆，往往心不厭。或自逸而走，或呿而不嗋。或嗤元郎漫，或訾白翁囁。鑠金徒欲消，韞玉豈愁浥。賢愚有定分，咄汝無喋喋。跨鞍隨我遊，曳屣聯我跕。照泉挹清泚，跂石緣嵬嶪。東陂數鯈魚，西崦追蛺蝶。翳林窺摶黍，藉草聽批頰。黃尋遠蓮鬚，紅閱鄰杏靨。荏苒光景流，楊園忽無葉。扶痾歸未久，吾見喜寧帖。褰裳告我去，祿仕當隨牒。蕭晨秣款段，歸騎得追躡。謂言循東路，復出西城堞。行矣忍羈旅，無魚勿彈鋏。天閒久索驥，駿足方騰蹀。長驅勿驕矜，小踠亦勿惵。鵬飛九萬里，勿借風一箑。溟波浩難窮，勉自養鱗鬣。爵祿實天械，功名為接摺。寧能復與我，搖漾秦淮檝。附書勿辭頻，隔歲期漢篋。西城路，居人送客西歸處。年年借問去何時，今日扁舟從此去。春風吹花落高枝，飛來飛去不自知。路上行人亦如此，應有重來此處時。位在萬乘師，孟軻猶不遇。豈雲貧與賤，世道非吾趣。意行天下福，事忤由然去。命也固有在，臧倉汝何與。吾嘗奇華佗，腸胃真割剖。神膏既傅之，頃刻活殘朽。昔聞今則信，絕伎世嘗有。堂堂潁川士，察脈極淵藪。珍丸起病瘠，鱠蟲隨洩嘔。攣足四五年，下針使之走。一言儻不合，萬金莫可誘。又復能賦詩，往往吹瓊玖。捲紙誇速成，語怪若神授。名聲動京洛，蹤跡晦莨莠。相逢但長嘯，遇飲輒掩口。獨醒竟何如，無乃寡俗偶。顧非避世翁，疑是壁中叟。安得斯人術，付之經國手。地蟠江漢久知靈，通德門中見老成。南去伏波推將略，北來光祿擅詩名。密章贈襚連三組，畫翣喪車載一旌。陰德故應多後福，可能生子但升卿。走馬黃昏渡河水，夜爭歸路春風裡。指點韋城太白高，投鞭日午陳橋市。楊柳初回陌上塵，煙脂洗出杏花勻。紛紛塞路堪追惜，失卻新年一半春。昔在歷陽時，得子初江津。手中紫團參，一飲寬吾親。舍舟城南居，杖屨日相因。百口代起伏，呻呼聒比鄰。叩門或夜半，屢費藥物珍。欲報恨不得，腸胃盤車輪。今逢又坎坷，令子馳風塵。顛倒車馬間，起先冰雪晨。嗟我十五年，得祿尚辭貧。所讀漫累車，豈能蘇一人。無求愧子義，有施慚子仁。逝將收桑榆，邀子寂寞濱。三年不上鄴王臺，鴻雁歸時又北來。水底舊波吹歲換，柳梢新葉卷春回。塵沙浂漠凋雙鬢，簫鼓匆匆把一杯。勞事欲歌無與和，衰顏思見故人開。眾木凜交覆，孤泉靜橫分。楚老一枝筇，於此傲人群。城市少美蔬，想今困惔焚。且憑東北風，持寄嶺頭雲。曾宮憑風回，兩岸聞鍾聲。百里見秋毫，構雲有高營。化城若化出，仰攀日月行。像視大江奔，眾山遙相迎。大江蟠鑲根，旋流自成浪。卻略羅翠屏，秀色各異狀。楞伽海中山，迥出霄漢上。中有不死庭，天龍盡回自。惜哉不得往，側坐渺難望。擁掩難恕宥，意欲鏟疊嶂。登臨獨無語，一望一怊悵。忽憶少年時，孤嶼坐題詩。空懷焉能果，唯有故人知。一春強半勒花風，幾日園林幾樹紅。汲汲追攀常恨晚，紛紛吹洗忽成空。行看果下蒼苔地，已作人間白髮翁。豈惜解鞍留夜飲，此身醒醉與誰同。東陂風兩臥黃雲，塍水翻溝隔壟分。舂玉取新知不晚，腰鎌今日已紛紛。荷葉初開筍漸抽，東陂南蕩正堪遊。無端壟上翛翛麥，橫起寒風佔作秋。東皋攬結知新歲，西崦攀翻憶去年。肘上柳生渾不管，眼前花發即欣然。起伏晴雲徑，縱橫暖水陂。草長流翠碧，花遠沒黃鸝。楚制從人笑，吳吟得自怡。東皋興不淺，遊走及芳時。潮溝東路兩牛鳴，十畝漪漣一草亭。委質山林如許國，寄懷魚鳥欲忘形。紛紛易變浮雲白，落落誰鍾老柏青。尚有使君同好惡，想隨秋水肯揚舲。冠蓋青門道，知君自少時。從容他日喜，奄忽暮年悲。江月明丹旐，湖風冷繐帷。音容雖可想，材力竟何施。有司昔者患不公，糊名謄書今故密。論才相若子獨棄，外物有命真難必。鄉閭孝友莫如子，我願卜鄰非一日。朱門奕奕行多慚，歸矣無為惡蓬蓽。還家豈不樂，生事未應閒。朝日已復出，徵鞍方更攀。傷心百道水，閡目萬重山。何以忘羈旅，翛然醉夢間。愧客問謠俗，舊傳今自如。材難知驥馬，味美寒河魚。塞水移民久，川防動眾初。北人雖異論，時議或非疏。予常值真人，能藏毒而寧。能納穢若淨，能易羶使馨。能解身赫赫，能逆如冥冥。日唯汝心攖，而汝耳目熒。廓然而無營，其孰擾汝靈。神奇實主汝，厥通莫之令。嘻予豈不知，黃帝與焦螟。死心而廢形，乃可少聞霆。顧今親遘之，於吾獨剽聆。刳心事斯語，自儆以書銘。秦徵天下材，入作阿房宮。宮成非一木，山谷為窮空。子羽一炬火，驪山三月紅。能令掃地盡，豈但焚人功。一車南，一車北，身世匆匆俱有役。憶昔論心兩綢繆，那知相送不得留。但聞馬嘶覺已遠，慾望應須上前阪。秋風忽起吹泥塵，雙目空回不見人。去秋東出汴河梁，已見中州旱勢強。日射地穿千里赤，風吹沙度滿城黃。近聞急詔收群策，頗說新年又亢陽。賤術縱工難自獻，心憂天下獨君王。漸老逢春能幾回，蓬門今始為君開。莫嫌野外無供給，更向花前把一杯。一樹籠鬆玉刻成，遊蜂多思正經營。攀枝弄雪時回顧，還繞櫻桃樹下行。幽棲地僻經過少，鍾梵聲中掩竹門。唯有多情枝上雪，暗香浮動月黃昏。遮莫鄰雞下五更，願為閒客此閒行。欲知前面花多少，顛倒青苔落絳英。春光冉冉歸何處，細雨斜風作夜寒。猶有數葩紅好處，老年花似霧中看。莫疑禪伯未知禪，莫笑仙翁不學仙。靈骨肯傳黃櫱燼，真心自放赤松煙。蓮華世界何關汝，楮葉工夫浪費年。露鶴聲中江月白，一燈岑寂擁書眠。先王有經制，頒佈上所行。後世不復古，貧窮主兼併。非民獨如此，為國賴以成。築臺尊寡婦，入粟至公卿。我嘗不忍此，願見井地平。大意苦未就，小官苟營營。三年佐荒州，市有棄餓嬰。駕言發富藏，雲以救鰥惸。崎嶇山谷間，百室無一盈。鄉豪已云然，罷弱安可生。茲地昔豐實，土沃人良耕。他州或呰窳，貧富不難評。幽詩出周公，根本詎宜輕。願書七月篇，一寤上聰明。門前白道自縈迴，門下青莎間綠苔。雜樹繞花鶯引去，壞檐無幕雁歸來。寂寥誰共樽前酒，牢落空留案上杯。我憶故鄉誠不淺，可憐鶗鴂重相催。人生九州閒，泛泛水中木。漂浮隨風波，邂逅得相觸。始我與夫子，得官同一州。相逢皆偶然，情義乃綢繆。我於人事疏，而子久矣修。磨礱以成我，德大不可酬。乖離今六年，念子未嘗休。豈不道相逢，但得頃刻留。歡喜不滿顏，長年抱離憂。古人有所思，千里駕車牛。如何咫尺間，而不與予遊。顧惜五斗米，無辜自拘囚。念彼磊落者，心顏兩慚羞。剡山碧榛榛，剡水日夜流。山行苦無巇，水淺亦可舟。使君子所善，來檄自可求。何時子來意，待子南山頭。班行想望歲空多，知有龍門未敢過。和近聖人師展季，勇為君子盜荊軻。三刀舊協庭闈夢，五腨今傳里巷歌。複道諫書嘗滿篋，不唯詩句似陰何。州橋蹋月想山椒，回首哀湍未覺遙。今夜重聞舊嗚咽，卻看山月話州橋。欲傳道義心猶在，強學文章力已窮。他日若能窺孟子，終身何敢望韓公。摳衣最出諸生後，倒屣嘗傾廣座中，只恐虛名因此得，嘉篇為貺豈宜蒙。君家段幹木，為義畏人侵。馮軾信厚禮，逾垣終褊心。川坻寧有此，園屋諒非今。雨過梅柳淨，潮來蒲稗深。種芳彌近渚，伐翳取遙岑。清節亦難尚，曠懷差易尋。子猷憐水竹，逸少愜山林。況復能招我，親題漢上襟。幾時重接汝南評，兩漿留連不計程。白浪黏天無限斷，玄雲垂野少晴明。平皋望望欲何向，薄宦嗟嗟空此行。會有開樽相勸日，鶺鴒隨處共飛鳴。身先諸老斡樞機，再見王門闔左扉。但恨東歸相值晚，豈知臨別更心違。幾年相約在林丘，眼見京江更阻遊。遺我珠璣何以報，恨無瑤玉與公舟。藏春花木望中迷，水復山長道阻躋。怊悵老年塵世累，無因重到武陵溪。淺溪受日光炯碎，野林參天陰翳長。幽鳥不見但聞語，小梅欲空猶有香。長年無可自娛戲，遠遊雖好更悲傷。安得冬風一吹汝，手把詩書來我旁。春山春水流，曲折方屢渡。荒乘不知疲，行到水窮處。依然舊童子，要予竹西去。歸時始覺遠，草蔓已多露。父兄為學眾人知，小弟文章亦自奇，家勢到今宜有後，士才如此豈無時。久聞陽羨溪山好，頗與淵明性分宜。但願一門皆貴仕，時將車馬過茆茨。儒者陵夷此道窮，千秋止有一揚雄。當時薦口終虛語，賦擬相如卻未工。道真沉溺九流渾，獨泝頹波討得源。歲晚強顏天祿閣，只將奇字與人言。人各有是非，犯時為患害。唯詩以譎諫，言者得無悔。汾王昔監謗，變雅今尚載。末俗忌諱繁，此理寧覆在。南山詠種豆，議法過四罪。玄都戲桃花，母子受顛沛。疑似已如此，況欲諄諄誨。事變故不同，楊劉可為戒。念子且行矣，要子過我廬。汲我山下泉，煮我園中蔬。知子有仁心，不忍釣我魚。我池在人境，不與獱獺居。亦復無蟲蛆，出沒爭腐餘。食罷往遊觀，鱍鱍藻與浦。清波映白日，擺尾揚其須。豈魚有此樂，而我與子無。擊壤謠聖時，自得以為娛。鯨海無風白日閒，天門當面險難攀。塵埃掉臂離長陌，琴酒和雲入舊山。仁義未饒軒冕貴，功名莫信愧神慳。郭東一點英雄氣，時伴君心夜鬥間。意衰難自力，扶路便思還。強逐蕭騷水，遙看慘淡山。行尋香草遍，歸漾晚雲間。西崦分明見，幽人不可攀。岸涼竹娟娟，水淨菱帖帖。蝦搖浮游須，魚鼓嬉戲鬣。釋杖聊一愒，褰裳如可涉。自喻適志歟，翩然夢中蝶。劉侯少慷慨，天馬脫馽羈。一官不得意，州縣老委蛇。新居當中條，牆屋稍補治。疏軒以睡名，從我遠求詩。朝廷法令具，百吏但循持。又況佐小邑，有才安所施。賦租如簿領，獄訟了鞭笞。翛然即高枕，於此樂可知。王官有空谷，隱者常棲遲。拂榻夢其人，亦足慰所思。嗟予久留連，竊食坐無為。浩歌臨西風，更欲往從之。南陽居士月城翁，曾習禪那問色空。卓犖想超文字外，低徊卻寄語言中。真心妙道終無二，末學殊方自不同。此理世間多未悟，因君往往嘆西風。請郡東南促去程，提堤江水照紅旌。仁聲已逐春風到，使節猶佔夜鬥行。箭落皁鵰毚兔避，句傳炎海鱷魚驚。麒麟不是人間物，漢詔先應召賈生。昭陵持橐從遊人，更見熙寧第四春。寶稱中開移玉座，華燈錯出映朱塵。輦前時看新歌舞，仗外還如舊徼巡。投老逢時追往事，卻含愁思度天津。君方困旅食，予亦誤朝簪。自索東方米，誰多季子金，高門萬馬散，窮巷一燈深。客主竟何事，蕭條梁父吟。文翁出治蜀，蜀士始文章。司馬唱成都，嗣音得王揚。犖犖漢守孫，千秋起相望。操筆賦上林，脫巾選為郎。擁書天祿閣，奇字校偏傍。忽乘駟馬車，牛酒過故鄉。時平無諭檄，不訪碧雞祥。問君行何為，關隴正繁霜。中和助宣佈，循吏綴前芳。豈特為親榮，區區誇一方。揫歛一何饕，天機亦自勞。牆隈小翻動，屋角盛呼號。漠漠驚沙密，紛紛斷柳高。江湖豈在眼，昨夜夢波濤。韶山秀拔江清寫，氣象還能出搢紳。當我垂髫初識字，看君揮翰獨驚人。郵籤忽報旌麾入，齋合遙瞻組綬新。握手更誰知往事，同時諸彥略成塵。微之出守秋浦時，椎冰看搗萬穀皮。波工龜手吒今樣，魚網肯數荊州池。霜紈奪色賈不售，虹玉喪氣山無輝。方船穩載獻天子，善價徐取供吾私。十年零落尚百一，持以贈我隨清詩。君寧久寄金谷地，方執賜筆磨坳螭。當留此物朝上國，日侍帝側書新儀。不然名山副史本，褒拔元凱誅窮奇。諮予文章非世用，畫鏤空爾靡冰脂。揮毫才足記姓字，竊學又恥從師宜。匆匆點汙亦何忍，嘉貺但覺難為辭。篇終有意責趙璧，窮國恐誤連城歸。傾囊倒篋聊一報，安敢坐以秦為雌。我老願為臧丈人，君今少壯豈長貧。好須自致青冥上，可且相從寂寞濱。深谷黃鸝嬌引子，曲碕翠碧巧藏身。尋幽觸靜還成興，何必區區九陌塵。卻過茲山已九年，江湖身世只飄然。曲城丘墓心空折，鹽步庭闈眼欲穿。慘慘野雲生隴底，蕭蕭飢馬立風前。轉多愁思摧華髮，早晚輕舟上秀川。故人為邑士多稱，繇賦寬賒獄訟平。老吏閉門無重糈，荒山開隴有新粳。方揮玉麈日邊坐，又結銅章天外行。此去料君歸不久，挾材如此即名卿。韓侯冰玉人，不可塵土雜。官雖眾俊後，名字久訇磕。幷州天下望，撫士威愛愜。千金棄不惜，賓客常滿合。遙聞餘風高，為子置一榻。親交西門餞，百馬驕雜遝。子材宜用世，談者為嗚唈。矧今名主人，氣力足呵欱。推賢為時輔，勢若朽易拉。會當薦還朝，立子在閶闔。惜哉秣騏驥，賦以升龠合。諮予棲棲者，氣象已摧塌。他年佐方州，說將尚不納。況於聲勢尊，豈易取酬答。有如持寸莛，未足撼鞺鞳。顧於山水閒，意願多所合。匡廬與韶石，少小已嘗蹋。風遊會稽春，雪宿天柱臘。淮湖江海上，慣食蝦蟹蛤。西南窮岷嶓，東北盡濟漯。身雖未嘗歷，魂夢已稠沓。荊溪最所愛，映燭多廟塔。溪果點丹漆，溪花團繡罨。扁舟信所過，行不廢樽榼。一從舍之去，霜雪行滿頜。思之不能寐，蹙若虻蚋噆。方將築其濱，畢景謝噂嗒。安能孤此意，顛倒就衰颯。唯子餘所向，嗜好比鶼鰈。何時歸相過，遊屐尚可蠟。十年怊悵躡山阡，終欲持杯滴到泉。東路角巾非故約，西州華屋漫修椽。幽明永隔休炊黍，真俗相妨久絕弦。遺墨每看疑邂逅，復隨人事散如煙。萬里相誇漆與丹，笑歌長在綺紈間。綵船春戲城邊水，畫燭秋尋寺外山。憶我屢隨遊客入，喜君今赴辟書還。遙知曼倩威行久，赤筆應從到日閒。遙知彼俗經兵後，應望名公走馬來。陛下柬求今日始，胸中包畜此時開。山西豪傑歸囊牘，渭北風光入酒杯。堪笑陋陋昏鄙甚，略無謀術贊行臺。登高見山水，身在水中央。下視樓臺處，空多樹木蒼。浮雲連海氣，落日動湖光。偶坐吹橫笛，殘聲入富陽。遊觀須知此地佳，紛紛人物敵京華。林巒臘雪千家水，城郭春風二月花。彩舫笙簫吹落日，畫樓燈燭映殘霞。如君援筆直摹寫，寄與塵埃北客誇。何處難忘酒，英雄失志秋。廟堂生莽卓，巖谷死伊周。賦斂中原困，干戈四海愁。此時無一盞，難遣壯圖休。九日章義寺，倦遊因解鑣。拂榻寄午夢，起尋北山椒。岑蔚鳥絕跡，悲鳴唯一蜩。歡言與僧期，於此共簞瓢。斬鬆八九根，窗壁具一朝。伏檻何所見，蒼蒼圍寂寥。巖谷寒更靜，水泉清不搖。安得有車馬，尚無漁與樵。神茂真觀復，心明眾塵消。陰嶺有嘉客，儻來不須招。何處難忘酒，君臣會合時。深堂拱堯舜，密席坐皋夔。和氣襲萬物，歡聲連四夷。此時無一盞，真負鹿鳴詩。沄沄曲江水，天借九秋色。樓臺飛半空，秀氣盤韶石。載酒填里閭，吹花換朝夕。笙簫震河漢，錦繡爛冠幘。地靈瘴癘絕，人物傾南極。先朝有名臣，臥理訟隨息。稍稍延諸生，談笑與賓客。子來適妙年，謁入交履舄。寂寥九齡後，此獨望一國。虞翻禮丁覽，韓愈俟趙德。孤岸鎮頹波，俗流未易識。我方文葆中，旋逐旌旗跡。去思今豈忘，耳目熟遺蹟。吏含殷勤言，俛仰問乖隔。當時府中兒，侵尋鬢邊白。下帷雖著書，不捄寒飢迫。謂宜門闌士，宦路久烜赫。奈何猶差池，更捧丞掾檄。驥摧千里蹄，鵬墮九霄翮。人生無巧愚，天運有通塞。試觀馳騁人，意氣宇宙窄。榮華去路塵，謗辱與山積。優遊祿仕間，較計誰失得。送君強成歌，陟岵翻感激。兩山鬆櫟暗朱藤，一水中間勝武陵。午梵隔雲知有寺，夕陽歸去不逢僧。終日看山不厭山，買山終待老山間。山花落盡山長在，山水空流山自閒。道人傳業自天台，千里翛然赴感來。梵行毗沙為外護，法筵靈曜得重開。已能為我迂神足，便可隨方長聖胎。肯顧北山如慧約，與公西崦斸莓苔。餘寒駕春風，入我征衣裳。捫鬢只得凍，蔽面尚疑創。士耳恐猶墜，馬毛欲吹僵。牢持有失箸，疾飲無留湯。曈曈扶桑日，出有萬里光。可憐當此時，不溼地上霜。冥冥鴻雁飛，北望去成行。誰言有百鳥，此鳥知陰陽。豈時有必至，前識聖所臧。把酒謝高翰，我知思故鄉。塞翁少小壟上鋤，塞翁老來能捕魚。魚長如人水滿眼，桑柘死盡生芙蕖。漢家新堤廣能築，胡兒壯馬休南牧。北風捲卻波浪聲，只放田車行轣轆。季子將北征，貂裘解亭皋。使君擁鳴騶，出餞載酒醪。作詩寵行色，坐客多賢豪。信知大夫才，能賦在登高。陟屺憂未已，強歌反哀號。問言歸何時，逮此冬風饕。川塗良阻修，箠轡慎所操。黃屋初啟聖，萬靈歸一陶。詢謀及疏賤，拔取皆時髦。往矣果有合，可辭州縣勞。青山如浪入漳州，銅雀臺西八九丘。螻蟻往還空壟畝，騏驎埋沒幾春秋。功名蓋世知誰是，氣力迴天到此休。何必地中餘故物，魏公諸子分衣裘。可惜昂藏一丈夫，生來不讀半行書。子云識字終投閣，幸是元無免破除。淙淙萬音落石顛，皎皎一派當檐前。清風高吹鸞鶴唳，白日下照蛟龍涎。浮雲妝額自能卷，缺月琢鉤相與縣。朱門試問幽人價，翡翠鮫綃不直錢。蒔果蔬泉帶淺山，柴門雖設要常關。別開小徑連鬆路，祗與鄰僧約往還。霜雪紛紛上鬢毛，憂時自悔目空蒿。桑麻只欲求三畝，勢利誰能算一毫。此地舊傳公子札，吾心真慕伯成高。飄然更有乘桴興，萬里寒江正復艚。懶讀書來已數年，從人嘲我腹便便。為嫌歸舍兒童聒，故就僧房借榻眠。沙礫藏春未放來，荒庭終日守陳荄。遙憐草色裙腰綠，湖寺西南一徑開。窮冬追路出西津，得侍茫然兩見春。發丹久嗟淹國士，起家初命慰鄉人。行辭北闕樓臺麗，歸佐南州縣邑新。班草數行衣上淚，何時杖屨卻相親。日淨山如染，風暄草欲薰。梅殘數點雪，麥漲一溪雲。寥寥湖上亭，不見野王居。平林豈舊物，歲晚空扶疏。自古聖賢人，邑國皆丘墟。不朽在名德，千秋想其餘。蕭然一世外，所樂有誰同。宴坐能忘老，齋蔬不過中。無心為佛事，有客問家風。笑謂西來意，雖空亦不空。巨川非一源，源亦在眾流。此谷乃清淺，松江能覆舟。蟲魚何所知，上下相沉浮。徒嗟大盈北，浩浩無春愁。山勢欲壓海，禪扃向此開。魚龍腥不到，日月影先來。樹色秋擎出，鐘聲浪答回。何期乘吏役，暫此拂塵埃。百獸冬自暖，獨牛非氄毛。無衣與卒歲，坐恐得空牢。主人覆護恩，豈啻一綈袍。問爾何以報，離離滿東皋。玉人生此山，山亦傳此名。崖風與穴水，清越有餘聲。悲哉世所珍，山出受欹傾。不如鶴與猿，棲息尚全生。占星昏曉中，寒暑已不疑。田家更置漏，寸晷亦欲知。汗與水俱滴，身隨陰屢移。誰當哀此勞，往往奪其時。壇廟千年草不生，幽真曾此蔭餘清。月枝地上流雲影，風葉天邊過雨聲。材大賢於人有用，節高仙與世無情。秦山陂下今迷處，苦裡宮中漫得名。畚築今三歲，康莊始一修。何言野人意，能助令君憂。肋力非無補，論心豈有求。十年空志食，因汝起予羞。朝耕草茫茫，暮耕水潏潏。朝耕及露下，暮耕連月出。自無一毛利，主有千箱實。睆彼天上星，空名豈餘匹。周南麟趾聖人風，未有騶虞系召公。雅頌兼陳為四始，笙歌合奏以三終。討論詔使成書上，休澣恩容著籍通。牆面豈能知奧義，延陵聽賞自為聰。吟哦一水上，披寫眾峰間。偶運非彭澤，留名比峴山。君才今卨稷，家行古原顏。平世雖多士，安能易地閒。三秋不見每惓惓，握手山林復悵然。後會敢期黃考日，相看且度白雞年。畏途石棧王尊馭，榮路金門祖逖鞭。一代官儀新藻拂，得瞻宸宇想留連。悲哉孔子沒，千歲無麒麟。蚩蚩盡鉏商，此物誰能珍。漢武得一角，燔烹誣鬼神。更以鑄黃金，傳誇後世人。素心非不慕前修，自怪因循欲白頭。獵較趣時終瑣瑣，畫墁營職信悠悠。濠梁最憶知魚樂，牢策翻慚為彘謀。尚有故人能慰我，詩成珠玉每相投。知君非我載醪人，終日相隨免汙茵。賞盡高山見流水，唱殘白雪值陽春。中分香積如來鉢，對現毗耶長者身。誰拂定林幽處壁，與君圖寫繼吾真。寒雲沈屯白日埋，河漢蕩坼天如簁。衡門兼句限泥潦，臥聽窾木鳴相挨。蕭辰忽掃纖翳盡，北嶺初出青嵬嵬。微之新詩動我目，爛若火齊金盤堆。想攜諸彥眺平野，高論歷詆秦以來。觥船淋浪始快意，忽憶歸雲胡為哉。念君少壯輟遊衍，發揮春秋名玉杯。書成不得斷國論，但此空語傳八垓。登臨興罷因感觸，更欲遠引追宗雷。君知富貴亦何有，諂譽未足償譏排。風豪雨橫費調燮，坐使發背為黃臺。留賓往往夜參半，雖有雜俎無由開。江南佳麗非一日，況乃故園名池臺。能招過客飲文字，山水又足供歡咍。剩留官屋貯酒母，取醉不竭當如淮。六朝人物隨煙埃，金輿玉幾安在哉。鍾山石城已寂寞，只見江水雲端來。百年故老有存者，尚憶世宗初伐淮。魏王兵馬接踵出，旗纛千里相搪挨。當時謀臣非不眾，上國拔取多陪臺。龍騰九天跨四海，一水欲阻為可咍。降王北歸樓殿坼，棄屋尚鎖殘金堆。神靈變化自真主，將帥何力求公臺。山川清明草木靜，天地不復屯雲雷。使君登高訪古昔，傷此陳跡聊持杯。因留嘉客坐披寫，郚淥笑語傾如簁。酒酣重惜功業晚，老矣萬卷徒兼該。攢峰列壑動歸興，憂端落筆何崔嵬。餘年無歡易感激，亦愧莊叟能安排。青燈明滅照不寐，但把君詩闔且開。籜龍將雨繞山行，注遠投深靜有聲。雲湧浴槽朝自暖，虹垂齋鑊午還晴。銅瓶各滿幽人意，玉甃因高正士名。神力可嗟妨智巧，桔槔零落便苔生。干戈六代戰血埋，雙闕尚指山崔嵬。當時君臣但兒戲，把酒空勸長星杯。臨春美女閉黃壤，玉枝自蕊繁如堆。後庭新聲散樵牧，興廢倏忽何其哀。咸陽龍移九州坼，遺種變化呼風雷。蕭條中原碭無水，崛強又此憑江淮。廣陵衣冠掃地去，穿築隴畝為池臺。吳儂傾家助經始，尺土不借秦人簁。珠犀磊落萬艘入，金璧照耀千門開。建隆天飛跨兩海，南發交廣東溫臺。中間嶪嶪地無幾，欲久割據誠難哉。靈旗指麾盡貔虎，談笑力可南山排。樓船蔽川莫敢動，扶伏但有謀臣來。百年滄洲自潮汐，事往不與波爭回。黃雲荒城失苑路，白草廢畤空壇垓。使君新篇韻險絕，登眺感悼隨嘲咍。嗟予愁憊氣已竭，對壘每欲相劘挨。揮毫更想能一戰，數窘乃見詩人才。邑屋為儒知善政，市門多粟見豐年。追攀更覺相逢晚，談笑難忘欲別前。客幙雅游皆置榻，令堂清坐亦鳴弦。輕舟後夜滄江北，回首春城空黯然。春日載陽，陟彼高岡。樂彼之園，維水泱泱。維筍及蒲，既生既育。拚飛維鳥，集於灌木。嚶其鳴矣，亂我世曲。有懷二人，在彼空谷。既往既來，獨寐寤宿。陟則在巘，或降於阿。瞻望弗及，傷如之何。侍郎憂國最賢勞，太尉西州第一豪。家廟比來聞澤厚，公孫今果見才高。明時尚使龍蛇蟄，壯志空傳虎豹韜。莫厭皖山窮絕處，不妨雲水助風騷。春風蕩屋雨填溝，東合翛然擁罽裘。鄰壁黃粱炊未熟，喚回殘夢有鳴騶。承華往歲幸躊躇，風月清談接緒餘。並轡趁朝今已老，連牆得屋喜如初。誅茅我夢江皋地，澆薤公思洛水渠。歛退故應容拙者，先營環堵祭牢蔬。幕天無日地無塵，百紫千紅佔得春。野草自花還自落，落時還有惜花人。尚有殘紅已可悲，更憂回首只空枝。莫嗟身世渾無事，睡過春風作惡時。宅帶園林五畝餘，蕭條還似茂陵居。殺青滿架書新繕，生白當窗室久虛。孤學自難窺奧密，重言猶得慰空疏。相思每欲投詩社，只待春蒲葉又書。行年三十已衰翁，滿眼憂傷只自攻。今夜扁舟來訣汝，死生從此各西東。君遊苦數歸苦晚，一驛險有千里遠。知君陟降旦暮間，馬力不勁厭長阪。雨腳墜地花枝低，風頭入溪蒲葉偃。此處登臨不奈愁，瓊樹森森遮疊巘。支頤橫口語，椎髻曲肱眠。莫問誰賓主，安知汝輩年。鄰雞生午寂，幽草弄秋妍。卻憶東窗簟，蠻藤故宛然。茆堂竹樹水之濱，耕稼逍遙似子真。小吏一身今倦宦，先生三畝獨安貧。欲拋縣印辭黃綬，來伴山冠戴白綸。只恐明時收士急，不容家有兩閒人。無才處處是窮塗，兩地誰傳萬里書。節物崢嶸催歲暮，溪山蕭灑入吾廬。南歸猶喜尋同志，北去還聞困索居。佳句不須論舊約，相隨陽羨有籃輿。召公方伯尊，材亦聖人亞。農時憚煩民，聽訟甘棠下。嗟今千室長，已恥問耕稼。彈琴高堂上，欲以世為化。水遠浮秋色，河空洗夜氛。行隨一明月，坐失兩孤雲。露發此時溼，風顏何處醺。淹留各有趣，不比漢三君。少食苦不足，一官聊自謀。為生晚更拙，懷祿尚遲留。黽勉詎有補，強顏包眾羞。謂我古人風，知君以相優。君實高世才，主思正綢繆。哿矣哀此民，華簪寧易投。刀匕初無慾凊人，如何龜鬼尚嫌嗔。翛翛短褐方煬火，冉冉青煙已被辰。邂逅焚巢連鳥雀，倉黃濡幕愧比鄰。王陽幸有囊衣在，報賞焦頭亦未貧。今年鍾山南，隨分作園囿。鑿池構吾廬，碧水寒可漱。溝西僱丁壯，擔土為培塿。扶疏三百株，蒔梀最高茂。不求鵷鶵實，但取易成就。中空一丈地，斬木令結構。五楸東都來，斸以遶檐溜。老來厭世語，深臥塞門竇。贖魚與之遊，喂鳥見如舊。獨當邀之子，商略終宇宙。更待春日長，黃鸝弄清晝。老人低心逐年少，年少還為老人調。兩家挾詐自相欺，四海傷真誰復誚。翻手作雲覆手雨，當面輸心背面笑。古來人事已如此，今日何須論久要。蒿里竟何在，死生從此分。謾傳仙掌籍，誰見鬼修文。蔡琰能傳業，侯芭為起墳。傷心北風路，吹淚溼江雲。蒜山東渡得林丘，邂逅籃輿亦少留。今日更知萊氏隱，暮年長憶武陵遊。欲營垣屋隨穿斸，尚嘆塵沙隔獻酬。遙約勾吳亭下路，春風深駐五湖舟。多才自合至公卿，豈料青衫困一生。太史有書能敘事，子云於世不徼名。丘墳慘淡箕山綠，門巷蕭條潁水清。握手笑言如昨日，白頭東望一傷情。朱顏使者錦貂裘，笑語春風入貝州。欲報京都近訊息，傳聲車馬少淹留。行人盡道還家樂，騎士能吹出塞愁。回首此時空慕羨，驚塵一段向南流。道人北山來，問鬆我東岡。舉手指屋脊，雲今如此長。開田故歲收，種果今年嘗。告叟去復來，耘鋤尚康強。死狐正首丘，遊子思故鄉。嗟我行老矣，墳墓安可忘。漂流曾落此江邊，憶與詩翁賦浩然。鄉國去身猶萬里，驛亭分首已三年。北城紅出高枝靚，南浦青回老樹圓。還似昔時風露好，只疑談笑在君前。明明漢月空相識，道路只今多擁隔。去住彼此無訊息，時獨看雲淚橫臆。豺狼喜怒難姑息，自倚紅顏能騎射。千言萬語無人會，漫倚文章真末策。死生難有卻回身，不忍重看舊寫真。暮去朝來顏色改，四時天氣總愁人。東風漫漫吹桃李，盡日獨行春色裡。自經喪亂少睡眠，鶯飛燕語長悄然。晚來幽獨恐傷神，唯見沙蓬水柳春。破除萬事無過酒，虜酒千杯不醉人。含情慾說更無語，一生長恨奈何許。飢對酪肉兮不能餐，強來前帳臨歌舞。白下有賢宰，能歌如紫芝。民欺自不忍，縣治本無為。風月誰同賞，江山我亦思。粉牆侵醉墨，怊悵綠苔滋。晨興望南山，不見南山根。草樹露顛頂，樛枝空復繁。銅瓶取井水，已至尚餘溫。天風一吹拂，的皪成璵璠。丁年結客盛遊從，宛洛氈車處處逢。吟盡物華愁筆老，醉消春色愛醅濃。壚間寂寞相如病，鍛處荒涼叔夜慵。早晚青雲須自致，立談平取徹侯封。乘日塞垣入，御風塘路歸。胡皆躍馬去，雁卻揹人飛。煙水吾鄉似，家書驛使稀。匆匆照顏色，恨不洗征衣。平原狂先生，隱翳世上塵。材多不可數，射覆亦絕倫。談辭最詼怪，發口如有神。以此得親倖，賜予頗不貧。金玉本光瑩，泥沙豈能堙。時時一悟主，驚動漢庭臣。不肯下兒童，敢言詆平津。何知夷與惠，空復忤時人。默默不自得，紛紛何所為。畫墁聊取食，獵較且隨時。秋入江湖暗，風生草樹悲。黃花一杯酒，思與故人持。行行過舅居，歸路指親廬。日苦樹無賴，天空雲自如。黃焦下澤稻，綠碎短樊蔬。沮溺非吾意，憫嗟聊駐車。靚妝嚴飾曜金鴉，比興難工漫百車。水種所傳清有骨，天機能織皦非花。蟬娟一色明千里，綽約無心熟萬家。長此賞懷甘獨臥，袁安交戟豈須叉。雲從鍾山起，卻入鍾山去。借問山中人，雲今在何處。雲從無心來，還向無心去。無心無處尋，莫覓無心處。萬里憐君蜀道歸，相逢似喜語還悲。江淮別業依前處，日月新阡卜幾時。自說曲阿猶未穩，即尋湓水去猶疑。茫然卻是陳橋夢，昨日春風馬上思。獨山梅花何所似，半開半謝荊棘中。美人零落依草木，志士憔悴守蒿蓬。亭亭孤豔帶寒日，漠漠遠香隨野風。移栽不得根欲老，回首上林顏色空。小姑未嫁與蘭支，何恨流傳樂府詩。初學水仙騎赤鯉，竟尋山鬼從文狸。繽紛雲杉空棠檝，綽約煙鬟獨桂旗。弄玉有祠終或往，飛瓊無夢故難知。射策曾稱蜀郡雄，朝廷重得漢司空。應留賜席丹塗地，誤責飛芻紫塞功。三徑欲歸無舊業，百城先至有清風。潞山直與天為黨，回首孫高想見公。慣作野人多野興，欲為時用少時材。出城偶與沙塵背，轉覺溪山入眼來。區區隨傳換冬春，夜半懸崖託此身。豈慕王尊能許國，直緣毛義欲私親。施為已壞生平學，夢想猶歸寂寞濱。風月一歌勞者事，能明吾意可無人。我名公字偶相同，我屋公墩在眼中。公去我來墩屬我，不應墩姓尚隨公。謝公陳跡自難追，山月淮雲祗往時。一去可憐終不返，暮年垂淚對桓伊。誤有聲名只自慚，煩君跋馬過茅檐。已知原憲貧非病，更許莊周知養恬。世事何時逢坦蕩，人情隨分值猜嫌。誰能胸臆無塵滓，使我相從久未厭。衣足一囊弊，粟餘三釜陳。猶依食貧地，已愧省煩人。塵土病催老，風波愁過春。詩書今在眼，還欲詩經綸。簿領紛紛惜此時，起攜佳客散沈迷。十圍但見諸營柳，九曲難尋故國溪。牽埭欲隨流水遠，放船終礙畫橋低。子猷清興何曾盡，想憶高齋更一躋。萬里山林姿，羽毛何璀璀。鳴聲應律呂，唯有知者愛。都門市井兒，誰翫汝文采。應須鎖樊籠，勿受丸矰害。太白山根秋夜靜，亂泉深水繞床鳴。病來空館聞風雨，恰似當年枕上聲。東浮溪水渡長林，上阪回頭一拊心。已覺省煩非仲叔，安能養志似曾參。憂傷遇事紛紛出，疾病乘虛亹亹侵。未有半分求自贖，恐填溝壑更沾襟。山木漂搖臥弋陽，因思太白夜淋浪。西窗一榻芭蕉雨，復似當時水繞床。扁舟欲動更徘徊，一笑相看病眼開。事忤貴人今見節，政行豪縣眾稱材。忽驚歲月侵雙鬢，卻喜山川共一杯。落日亂流江北去，離心猶與水東回。憶昔都門手一攜，春禽初向苧蘿啼。夢迴金殿風光別，吟到銀河月影低。舞急錦腰迎十八，酒酣金盞照東西。何時得遂扁舟去，邂逅從君訪剡溪。捉魚淺水中，投置最深處。當暑脫煎熬，翛然泳而去。豈無良庖者，可使供七箸。物我皆畏苦，舍之寧啖茹。塞上無花草，飄風急我歸。梢林聽澗落，捲土看雲飛。想子當紅蕊，思家上翠微。江寒亦未已，好好著春衣。雁飛冥冥時下泊，稻粱雖少江湖樂。人生何必慕輕肥，辛苦將身到沙漠。漢時蘇武與張騫，萬里生還值偶然。丈夫許國當如此，男子辭親亦可憐。昨日見張三，嫌他不守己。歸來自悔責，分別亦非理。今日見張三，分別心復起。若除此惡習，佛法無多子。一官留隱太常中，生事蕭然信所窮。有力尚期當世用，無求今見古人風。邅回舊學皆殘稿，邂逅相看各老翁。他日卜居何處好，溪山還欲與君同。劉郎高論坐噓枯，幕府調胹用緒餘。筆下能當萬人敵，腹中嘗記五車書。聞多望士登天祿，知有名臣薦子虛。且復絃歌窮塞上，只應非晚召相如。劉郎今日擁旌麾，傳到江南喜可知。上冢還須擊羊豕，下車應不問狐狸。無人敢效公榮酒，為我聊尋逸少池。亦見嶺頭花爛熳，更將春色寄相思。子真家世子云鄉，風力才華豈易當。回首古人多隱約，致身今日獨輝光。謨明久合分三府，治劇聊須試一方。從此政成何所報，百城無事只耕桑。南北蹉跎成兩翁，悲歡邂逅笑言同。全家欲出嶺雲外，匹馬肯尋山雨中。趨府折腰嗟踽踽，聽泉分手借匆匆。寄聲但有加餐飯，才業如君豈久窮。東都曾以一當千，場屋聲名十五年。晚賜綠衣隨宦牒，始操丹筆事戎旃。明時正欲精搜選，榮路何當力薦延。賴有史君能好士，方看一鶚在秋天。北都兩去不辭勤，仕路論材況出群。一相關藩嘗負弩，三年通籍更從軍。清談猶得當時事，遺愛應從此日聞。我憶荊溪山最樂，看君摩翮上青雲。少時為學豈身謀，欲老低徊各自羞。乘馬從徒真擾擾，求田問舍轉悠悠。絃歌舊國平生樂，鞍馬新年幾日留。坐想搖鞭楊柳路，春風先我入皇州。老欲求吾志，時方摭我華。強將愁出塞，空得病還家。日轉山河暖，風含草木葩。勝遊思一往，不敢問三車。諫書平日皁囊中，朝路爭看一馬驄。漢節飽曾衝海霧，楚帆聊復借湖風。皇華命使今為重，直道酬君遠亦同。投老承明無補助，得為湘守即隨公。篝燈時見語驚人，更覺揮毫捷有神。學問比來多可喜，文章非特巧爭新。蕉中得鹿初疑夢，牖下窺龍稍眩真。邂逅兩賢時所服，坐令孤朽得相因。數百年來王氣消，難將前事問漁樵。苑方秦地皆蕪沒，山借揚州更寂寥。荒埭暗雞催月曉，空場老雉挾春驕。豪華只有諸陵在，往往黃金出市朝。詔取名郎入憲臺，此時方急濟時才。聖聰應已虛心待，奸黨寧無側目猜。白筆豈知權可畏，皁囊還請上親開。佇聞讜論能醫國，飛報頻隨驛騎來。憶隨諸彥附青雲，場屋聲名看出群。孫寶暮年猶主簿，卜商今日更修文。山川凜凜平生氣，草木蕭蕭數尺墳。欲寫此哀終不盡，但令千載少知君。溪澗得雨潦，奔溢不可航。江海收百川，浩浩誰能量。溪澗之日短，江海之日長。願生畜道德，江海以自方。水南水北重重柳，山後山前處處梅。未即此身隨物化，年年長趁此時來。九卿初命亞三司，朝吏相瞻得老師。南闕便還新印綬，東舟只載舊書詩。漢庭餞客無佳句，越水歸裝有富貲。回首千年見疏範，共疑今事勝當時。客路花時只攪心，行逢御水半晴陰。背城野色雲邊盡，隔屋春聲樹外深。香草已堪回步履，午風聊復散衣襟。憶君載酒相追處，紅萼青跗定滿杯。綠髮溪山笑語中，豈知翻手兩成翁。辛夷屋角摶香雪，躑躅岡頭挽醉紅。想見舊山茅徑在，追隨今日板輿空。渭陽車馬嗟何及，榮祿方當與子同分走人間十五年，塵沙吹鬢各蒼然。山林渺渺長回首，兒女紛紛忽滿前。知子有才思奮發，嗟餘無地與迴旋。相看一作奏吳別，身世何時兩息肩。王孫舊讀五車書，手把山陽太守符。未駕朱轓辭輦轂，卻分金節佐均輸。人才自古常難得，時論如君豈久孤。去去便看歸奏計，莫嗟行路有崎嶇。摻袂不勝情，犀舟擊汰行。倦遊無萬里，惜別有千名。春草悽悽綠，江楓湛湛清。金陵多麗景，此去屬蘭成。雲散風流不自禁，天涯無路盍朋簪。空馳上國青泥信，誰和南山白石音。平日離愁寬頻眼，訖春歸思滿琴心。終回一命翩翩駕，獨過稽山鍛樹陰。板輿去國宦三年，華屋歸來地一偏。種竹常疑出冬筍，開池故合湧寒泉。身閒楚老猶能戲，道勝鄒人不更遷。嗟我強顏無所及，想君為樂更焦然。馬上逢歸燕，知從何處來。貪尋舊巢去，不帶錦書回。樑公壯節就夔魖，陶令清身託酒徒。政在房陵成底事，年稱甲子亦何須。江山彭澤空遺像，歲月柴桑失故區。末俗此風猶不競，詩翁嘆息未應無。兒曹曾上洛城頭，尚記清波繞驛流。卻想山川常在夢，可憐顏發已驚秋。辟書今日看君去，著籍長年嘆我留。三十六峰應好在，寄聲多謝欲來遊。日月凋何急，荒庭露送秋。初疑宿雨泫，稍怪曉霜稠。曠野將馳獵，華堂已御裘。空令半夜鶴，抱此一端愁。斷蘆洲渚落楓橋，渡口沙長過午潮。山鳥自呼泥滑滑，行人相對馬蕭蕭。十年長自青衿識，千里來非白璧招。握手祝君能強飯，華簪常得從雞翹。火騰為虐不可摧，屋窄無所逃吾骸。織蘆編竹繼檐宇，架以鬆櫟之條枚。豈惟賓至得清坐，因有餘地蘇陪臺。愆陽陵秋更暴橫，焮我欲作昆明灰。金流玉熠何足怪，鳥焚魚爛為可哀。憶我少時亦值此，翛然但以書自埋。老衰奄奄氣易奪，撫卷豈復能低徊。西風忽送中夜溼，六合一氣窯新開。簾窗幕戶便防冷，且恐霰雪相尋來。才高諸彥故無嫌，兄弟同時舉孝廉。東觀外除方墨綬，西州相見已蒼髯。靈胥引水清穿市，神禹分山翠入簾。好去絃歌聊自慰，郡人誰敢慢陶潛。秋日不可見，林端但餘黃，杖藜思平野，俛仰畏無光。慄慄澗穀風，吹我衣與裳。娟娟空山月，照我冠上霜。歲暮欣逢蓋共傾，川塗南北豈忘情。事經官路心應折，地入家山眼更明。江上月華空自照，梅邊春意恰相迎。關河不鎖真訊息，野客猶能聽治聲。秋日在梧桐，轉陰如急轂。冥冥蔽中庭，下視今可暴。高蟬不復嘒，稍得寒鴉宿。百繞有衰翁，行歌待春綠。挾策窮鄉滿鬢絲，陂田荒盡豈嘗窺。未應谷口終身隱，正合菑川舉國推。握手百憂空往事，還家一笑即芳時。柘岡定有辛夷發，亦見東風使我知。海隅山谷閒，人物最多處。平旦息相吹，連城黕如霧。閩王舊宮室，丹漆美無度。今為大帥府，千里來赴愬。元侯文章翁，更以吏能著。峨峨中天閣，鳴玉新改步。銜詔出梨嶺，方為遠人慕。旌旗滿流水，冠蓋東門駐。四坐共諮嗟，疑侯不當去。張仲稱孝友，樊侯正求助。名城雖雲樂，行矣未宜遽。子房籌策漢時功，身退超然慕赤松。餘烈尚能開後世，高材今復繼前蹤。執鞭始負平生願，操幾何知此地逢。竊食一官慚未艾，緒言方賴賜從容。盛德無心漠北窺，蕃胡亦恐勢方羸。塞垣高壘深溝地，幕府輕裘緩帶時。趙將時皆思李牧，楚音身自感鍾儀。慚君許我論邊鎖，俎豆平生卻少知。秋枝如殘人，顏色先憔悴。微寒吹已空，性命一何脆。寧當記疇昔，葩葉相嫵媚。歲行誰使然，好殺豈天意。衣冠原廟漢家儀，羽衛親來此一時。天子當懷霜露感，都人亦嘆鼓簫悲。紛紛瑞氣隨雲漢，漠漠榮光上日旗。塵土未驚閶闔閉，綠槐空覆影參差。雲翳翳兮谷之幽，天將雨我兮田者之稠。有繩於防兮有畚於溝，我公不出兮誰省吾憂。日暉暉兮山之下，歲則熟兮收者舞。吾收滿車兮棄者滿筥，誰吾與樂兮我公燕語。山有木兮谷有泉，公與客兮醉其間。芳可搴兮甘可漱，無壯無稚兮環公以笑。公歸而醉兮人則喜，公好我州兮殆其肯止。公歸不醉兮我之憂，豈其不懌兮將舍吾州。公一朝兮去我，我歲歲兮來遊，完公亭兮使勿毀，以慰吾兮歲歲之愁。靈源開闢有，贏縮但相隨。逆折山能礙，奔流海與期。泥沙拆蚌蛤，雲南暗蛟螭。欲問深何許，馮夷秖自知。道林真骨葬青霄，窣堵千秋未寂寥。寶勢旁連大江起，尊形獨受眾山朝。雲泉別寺分三徑，香山幽人止一瓢。我亦鷲峰同聽法，歲時歌員豈辭遙。日出堂上飲，日西未雲休。主人笑而歌，客子嘆以愀。指此堂上柱，始生在巖幽。雨露飽所滋，凌雲亦千秋。所託願求久，何言值君收。乃令卑溼地，百蟻上窮鎪。丹青空外好，鎮壓已堪憂。為君重去之，不使一蟻留。蟻力雖雲小，能生萬蚍蜉。又能高其礎，不爾繼者稠。語客且勿然，百年等浮漚。為客當酌酒，何豫主人謀。宮闕初晴氣象饒，寶車攢轂會東朝。重輪慶自離明後，內壤陰隨解澤消。賜篚外廷紛錦繡，燕庖中禁續薪樵。聯翩入賀知君意，咫尺威顏不隔霄。春江窈窈來無地，飛帆浩浩窮天際。朝天吳川夕霅溪，回首喬林吹岸薺。柁師高臥自嘯歌，戲彼挽舟行復止。人生萬事反衍多，道路後先能幾何。有嘉新學，潭守所作。守者誰歟，仲庶氏吳。振養矜寡，衣之褰襦。黔首鼓歌，吏靜不求。乃相廟序，生師所廬。上漏旁穿，燥溼不除。曰嘻遷哉，迫厄卑汙。當其壞時，適可以謀。營地慮工，伐楩楠櫧。撤故就新，為此渠渠。潭人來止，相語而喜。我知視成，無豫經始。公升在堂，從者如水。公曰誨汝，潭之士子。古之讀書，凡以為己。躬行孝悌，由義而仕。神聽汝助，況於閭里。無實而荂，非聖自是。雖大得意，吾猶汝恥。士下其手，公言無尤。請詩我歌，以遠公休。始吾泊棠陰，三子不在舟。今當舍之去，三子還遠遊。茫然千里水，今見荻花洲。俛仰換春冬，紛紛空百憂。懷哉山川異，往矣霰雪稠。登高一涕泗，寄此寒江流。歸計何時就一廛，寒城回首意茫然。野林細錯黃金日，溪岸寬圍碧玉天。飛兔已聞追騕褭，太阿猶恨失龍泉。遙知更憶河濱友，從事能忘我獨賢。泊船棠陰下，漢水清且淺。回首望孤城，浮雲一何緬。久留非吾意，欲去猶繾綣。馳心故人側，一望三四反。蕭蕭東堂竹，異日留息偃。無恩被南國，疑此行當翦。千騎東方占上頭，如何誤到北山遊。清明若睹蘭亭月，暖熱因忘蕙帳秋。投老始知歡可惜，通宵豫以別為憂。西歸定有詩千首，想肯重來賁一丘。此身南北老，愁見問征途。地大蟠三楚，天低入五湖。看雲心共遠，步月影同孤。慷慨秋風起，悲歌不為鱸。穆王得八駿，萬事得期修。茫茫萬載間，復此好遠遊。車輪與馬跡，此地亦嘗留。想當治道時，勞者屍如丘。桐鄉振廩得周旋，芍水修陂道路傳。日想僝功追往事，心知為政似當年。魴魚鱍鱍歸城市，粳稻紛紛載酒船。楚相祠堂仍好在，勝遊思為子留篇。淮山但有八公名，鴻寶燒金竟不成。身與仙人守都廁，可能雞犬得長生。空庭得秋長漫漫，寒露入暮愁衣單。喧喧人語已成市，白日未到扶桑間。永懷所好卻成夢，玉色彷佛開心顏。逆知後應不復隔，談笑明月相與閒。萬戶千門車馬稀，行人卻返鳥休飛。玲瓏翦水空中墮，的皪裝春樹上歸。素髮聯華驚老大，玉顏爭好羨輕肥。朝來已賀豐年瑞，更問田家果是非。精良止如留，疏惡去如擯。如擯非爾憎，如留豈吾吝。無心以擇物，誰喜亦誰慍。翁乎勤簸揚，可使糖紕盡。紫荊山下物華新，只與都城共一春。令節想君攜綠酒，故情憐我踏黃塵。泔魚已悔他年事，搏虎方收未路身。欲寄微言書不盡，試尋僧閣望西人。有客語省兵，兵省非所先。方今將不擇，獨以兵乘邊。前攻已破散，後距方完堅。以眾亢彼寡，雖危猶幸全。將既非其才，議又不得專。兵少敗孰繼，胡來飲秦川。萬一雖不爾，省兵當何緣。驕惰習已久，去歸豈能田。不田亦不桑，衣食猶兵然。省兵豈無時，施置有後前。王功所由起，古有七月篇。百官勤儉慈，勞者已息肩。遊民慕草野，歲熟不在天。擇將付以職，省兵果有年。田中三畝宅，水上一軒開。為有漁樵樂，非無仕進媒。槎頭收晚釣，荷葉卷新醅。坐說魚腴美，功名挽不來。京師花木類多奇，常恨春歸人未歸。車馬喧喧走塵土，園林處處鎖芳菲。殘紅已落香猶在，羈客多傷涕自揮。我亦悠悠無事者，約君聯騎訪郊圻。千山復萬山，行路有無間。花發蜂遞繞，果垂猿對攀。獨尋寒水度，欲趁夕陽還。天黑月未上，兒童初掩關。揭節初悲力不任，賜身終愧謬恩臨。病來氣弱歸宜早，偷取官多責恐深。膏澤未施空謗怨，瘡痍猶在豈謳吟。黃昏信馬江城路，欲訪何人話此心。齊山置酒菊花開，秋浦聞猿江上哀。此山漠漠雲垂地，南埭悠悠水映人。馳道蔽虧鬆半死，射場埋沒雉多馴。登高一曲悲亡國，想繞紅樑落暗塵。哀俗易高名已振，途險難盡學須強。大木百圍生遠籟，朱玄三嘆有一音。濃綠萬枝一點紅，動人春色不須多。蔡子勇成癖，能騎生馬駒。銛鋒瑩鷿鵜，價重百硨磲。脫身事幽討，禪愈只晏如。劃然變軒昂，慎勿學哥舒。爆竹驚鄰鬼。蔡子勇成癖，劍可萬人敵。讀書百紙過，穎銳物不隔。開口取將相，志氣方自得。偪仄何偪仄，未見有一獲。蕭條兩翅蓬蒿下，未能生彼昇天翼。焉能學堂上燕，絢練新羽翮。汴水無情日夜流，不肯為我少淹留。相逢故人昨夜去，不知今日到何州。州州人物不相似，處處蟬鳴令客愁。可憐南北意不就，二十起家今白頭。飄然逐客出都門，士論應悲玉石焚。高位紛紛誰得志，窮途往往始能文。柴桑今日思元亮，天祿何時召子云。直使聲名傳後世，窮通何必較功勳。乞米助（疒加辛）鎦。身著青衫騎惡馬，日馳三百尚嫌遲。心源落落堪為將，卻是君王未備知。霜筠雪竹鐘山寺，投老歸歟寄此生。昔時江令宅，今日段侯家。夕陽到處花偏暖。蕭蕭搏黍聲中天，漠漠舂鋤影外天。秋來閒興每登臨，因叩精藍望碧岑。強策羸驂尋水石，忽驚幽鳥下煙林。同時覽物悲歡異，自古忘名趣向深。安得湖山歸我手，靜看雲意學無心。雪底黃精與不疏。苑閬仙人何處覓，靈槎使者幾時回。周迥莫有千株葉。風作九衢黃，南窗坐正涼。破瓜青玉美，浮荈白雲香。詩懶猶能強，官閒肯便忘。賢愚各有用，尺寸果誰長。青山捫蝨坐，黃鳥俠書眠。百年禮樂逢休運，千里江山極勝遊。那似鮑昭空寫恨，不為不粲只消憂。皖城終歲靜如山，府掾應從到日閒。一水碧羅裁繚繞，萬峰蒼玉刻孱顏。舊遊筆墨苔今老，浪走塵沙鬢已斑。攬轡羨君橋北路，春風枝上鳥關關。君不聞開元盛天子，糾合儁傑披奸猖。幾年辛苦補四海，始得完好無疽瘡。一朝寄託誰家子，威福顛倒那復理。那知赤子偏愁毒，只見狂胡倉卒起。茫茫孤行西萬里，偪仄歸來竟憂死。子孫險不失故物，社稷陵夷從此始。由來犬羊著冠坐廟堂，安得四鄙無豺狼。偶著儒冠敢陋今，自憐多負少時心。輊軒已任人前後，揭厲安知世淺深。挾策有思悲慷慨，負新無力病侵淫。愧君綠綺虛投贈，更覺貧家報乏金。遠水悠然碧，遠山天際蒼。中有山水人，寄我十遠章。我時在高樓，徙倚觀八荒。亦復有遠意，千載不相忘。獨臥南窗榻，翛然五六旬。已聞鄰杏好，故挽一枝春。獨臥無心起，春風閉寂寥。鳥聲誰喚汝，屋角故相撩。高陽有才子，負笈求晨饘。所趣少知者，其辭多慨然。樵妻竟謝絕，漂母嘗哀憐。尚友古之人，於今猶壯年。德行文卓裡開宗，姓名朝野盡知公。侍親存沒皆全孝，報政初終必竭忠。性直不從花縣樂，分安求逸鬱堂空。從今永別人間去，笑入蓬瀛閬苑中。河勢浩難測，禹功傳所聞。今觀一川破，復以二渠分。國論終將塞，民嗟亦已勤。無災等難必，從眾在吾君。朝遊盤門東，暮出閶門西。四顧茫無人，但見白日低。荒林帶昏煙，上有歸鳥啼。物皆得所託，而我無安棲。水邊舟動多驚散，何事林間近絕疑。野意肯從威令至，舊巢猶有主人知。不關飲啄春江暖，自在飛鳴夏日遲。覽德豈無丹穴鳳，到時應讓向南枝。毀車為屋僅容身，三歲相要薄主人。晝寓槨磚常至夜，冬沿溝彴復尋春。南陔不洎公歸裡，蒼墓垂成我喪親。後會縱多無此樂，山林投老一傷神。百憂成阻闊，一笑得留連。城郭西風裡，園林落照前。共知官似夢，莫負酒如泉。興罷重攜手，江湖即渺然。吹破春冰水放光，山花澗草百般香。身閒處處堪行樂，何事低徊兩鬢霜。午陰寬佔一方苔，映水前年坐看栽。紅蕊似嫌塵染汙，青條飛上別枝開。酴醾一架最先來，夾水金沙次第栽。濃綠扶疏雲對起，醉紅撩亂雪爭開。力侔龍象或難堪，脣比仙人亦未慚。臨路長鳴有真意，盤山弟子久同參。雖得康莊亦好還，每逢溝漸便知難。由來此物非他物，莫道何曾似仰山。智力區區不為身，欲將何物助強秦。只應埋沒千秋後，更足詩人發冢人。西山映水碧潭潭，楚老長謠淚滿衫。但道使君留不得，那知青更憶江南。慶曆公偕起，元豐我獨傷。兩楹終昔夢，五鼎繼前喪。薰歇曾攀桂，甘留所憩棠。素風知不墜，能世有諸郎。藏室亡三篋，得之公最多。露曦當晚景，川逝作前波。惠寄輿人誦。悲傳挽者歌。竹西攜手處，清淚邈山河。三月楊花迷眼白，四月柳條空老碧。年光如水盡東流，風物看看又到秋。人世百年能幾許，何須慼慼長辛苦。富貴功名自有時，簞瓢捽茹亦山雌。京房劉向各稱忠，詔獄當時跡自窮。畢竟論心異恭顯，不妨迷國略相同。我看繁訟頻搔首，君富才明見亦常。尚有閒襟尋水石，更留佳句似池塘。鬆苗地合分高下，鳧鶴天教有短長。徐上青雲猶未晚，可無音問及滄浪。美玉小瑕疵，國工猶珍之。大賢小玷缺，良交豈其絕。小缺可以補，小瑕可以磨。不補亦不磨，人為奈爾何。團團城上日，秋至少光輝。積陰欲滔天，況乃草木微。黃菊有至性，孤芳犯群威。采采霜露閒，亦足慰朝飢。青溪看汝始蹁躚，兄弟追隨各少年。壯爾有行今納婦，老吾無用亦求田。初來淮北心常折，卻望江南眼更穿。此去還知苦相憶，歸時快馬亦須鞭。怪石巉巉上泬寥，昔人於此奏簫韶。水清但有嘉魚出，風暖何曾毒草搖。今日掩留君按節，當時嬉戲我垂髫。因尋舊政詢遺老，為作新詩變俚謠。扁舟畏朝熱，望夜倚桅檣。日共火雲退，風兼水氣涼。未秋輕病骨，微曙浣愁腸。堅我江湖意，滔滔興不忘。靈巖開闢自何年，草木神奇鳥獸仙。一路紫苔通窅窱，千崖青靄落潺湲。山只嘯聚荒禪室，象眾低摧想法筵。雪足莫辭重趼往，東人香火有因緣。山根移竹水邊栽，已見新篁破嫩苔。可惜主人官便滿，無因長向此徘徊。主人將去菊初栽，落盡黃花去卻回。到得月年官又滿，不知誰見此花開。智力區區不為身，欲將何力助強秦。只應埋沒千秋後，更足詩書發冢人。窗明兩不借，榻淨一籧篨。栩栩幽人夢，夭夭老者居。安能問香積，誰可告華胥。獨飯牆陰轉，看雲坐久如。溪谷濺濺嫩水通，野田高下綠蒙茸。和風滿樹笙簧雜，霽雪兼山粉黛重。萬里有家歸尚隔，一廛無地去何從。傷春故欲西南望，回首荒城已暮鍾。盤礡西南江與岷，石犀金馬世稱神。桑麻接畛餘無地，錦繡連城別有春。結綬相隨通籍久，推車此去辟書新。知君不為山川險，便忘吾家叱馭人。缺月昏昏漏未央，一燈明滅照秋床。病身最覺風露早，歸夢不知山水長。坐感歲時歌慷慨，起看天地色淒涼。鳴蟬更亂行人耳，正抱疏桐葉半黃。促轡數殘更，似聞雞一鳴。春風馬上夢，沙路月中行。笳鼓遠多思，衣裘寒始輕。稍知田父穩，燈火閉柴荊。法雲但見脊，細路埋桑麻。扶輿度焰水，窈窕一川花。一川花好泉亦好，初晴漲綠深於草。汲泉養之花不老，花底幽人自衰槁。不為摧傷改性靈，靜中猶見好儀形。每憐今日長垂翅，卻悔當時誤翦翎。醫得舊創猶有法，相知多難豈無經。稻粱且向人間覓，漠羨摶風起北冥。楚人黃歇地，晉代葛洪家。特擅山川秀，相承黻冕華。猗君有清尚，於世不雄誇。令子能傳業，流光未可涯。我讀萬卷書，識盡天下理。智者渠自知，愚者誰信爾。奇哉閒道人，跳出三句裡。獨悟自根本，不從他處起。傀儡祗一機，種種沒根栽。被我入棚中，昨日親看來。方知棚外人，擾擾一場獃。終日受伊謾，更被索錢財。春江渺渺抱牆流，菸草茸茸一片愁。吹盡柳花人不見，青旗催日下城頭。冉冉木葉下，蕭蕭山水秋。浮雲帶田野，落日抱汀洲。歸臥無與語，出門何所求。未能忘感慨，聊以古人謀。樓臺高聳間晴霞，鬆檜陰森夾柳斜。渴愁如箭去年華，陶情滿滿傾榴花。自嗟不及門前水，流到先生雲外家。側足呻吟地，連甍瘴瘧秋。窮鄉醫自絀，小市藥難求。肝膽疑俱破，筋骸漫獨瘳。慚君遠從我，契闊每同憂。吟歎君詩久掉頭，知君興不負滄洲。土山欲為羊曇賭，且可專心學奕秋。若將有限計無涯，自困真同算海沙。隨順世緣聊戲劇，莫言河渚是吾家。翊戴三朝冕有蟬，歸榮今作地行仙。且開京闕蕭何第，未放江湖范蠡船。老景已鄰周呂尚，慶門方似漢韋賢。一觴豈足為公壽，願賦長虹吸百川。文墨由來妙禁中，家傳豈獨賦河東。平生聽想風聲早，數日追隨笑語同。御水新如鴨頭綠，宮花更有鶴翎紅。看花弄水聊為樂，不晚朝廷相弱翁。東門人物亂如麻，想見新韉照路華。午鼓已傳三刻漏，從官初賜一杯茶。匆匆殿下催分首，擾擾宮前聽賣花。歸去莫言天上事，但知呼客飲流霞。雲結川原暗，風連草木萎。遙瞻季行役，正對女傷悲。夢事中千變，生涯老百罹。更慚無道力，臨路涕交頤。生涯聊佔水中洲，豈即乘桴逐聖丘。身與鳧飛仍雁集，心能茅靡亦波流。由來杞梓常先伐，誰謂菰蒲可久留。乘興吾廬知未厭，故移修竹擬延騶。志食長年不得休，一巢無地拙於鳩。聊為薄宦容身者，能免高人笑我不。道德文章吾事落，塵埃波浪此生浮。看君別後行藏意，回顧灊樓只自羞。城雲漏日晚，樹凍裹春深。糝密魚雖暖，巢危鶴更陰。橫風高弓弩，殘溜細鳴琴。歲換兒童喜，還傷老大心。壯志高才偃一藩，更嗟賢路此時難。長幡欲動何妨屈，老驥能行豈易閒。沙市放船寒月日，渚宮留御古苔斑。知公未厭還隨詔，歸看功名重太山。牆屋雖無好鳥鳴，池塘亦未有蛙聲。樹含宿雨紅初入，草倚朝陽綠更生。萬物天機何得喪，百年心事不將迎。與君杖策聊觀化，搔首春風眼尚明。才高明主睠方深，屬郡聞風自革心。閭里不須多按治，山川從此數登臨。茅檐坐隔雲千里，柏壟初抽翠一尋。東望泫然知有寄，但疑公豈久分襟。朝來看雪詠君詩，想見朱衣在赤墀。為問火城將策試，何如雲屋聽窗知。曲牆稍覺吹來密，窮巷終憐掃去遲。欲訪故人非興盡，自緣無路得傳巵。雨來未見花間蕊，雨後全無葉底花。蜂蝶紛紛過牆去，卻疑春色在鄰家。單已安那示入禪，草堂難望故依然。山今歲暮終岑寂，人更天寒最靜便。隱跡亦知甘自足，憑心豈吝慰相憐。所聞不到荊門耳，人老禾新又一年。山木悲鳴水怒流，百蟲專夜思高秋。道人方丈應無夢，想復長吟擬慧休。宜春城郭繞樓臺，想見登臨把一杯。溼溼嶺雲生竹箘，冥冥江兩熟楊梅。政成定入邦人詠，詩就還隨驛使來。錯莫風沙愁病眼，不知何日為君開。山川相對一悲翁，往事紛紛夢寐中。邂逅故人恩意在，低徊今日笑言同。看吹陌上楊花滿，忽憶巖前蕙帳空。亦見桐鄉諸父老，為傳衰颯病春風。秋庭午吏散，予亦歸息偃。豈無嘉賓客，欲往心獨懶。北窗古人篇，一讀三四反。悲哉不蚤計，失道行晼晼。暮尋蔡墩西，獨覺秋尚早。山路葩卉繁，野田風日好。禪林烏未泊，經屋塵初掃。蠻藤五花簟，復足休吾老。求全傷德義，欲速累功名。玉要藏而待，苗非揠故生。未妨徐出晝，何苦急墮成。此道今亡矣，嗟誰可與明。一月又一月，兩月共半邊。上有可耕之田，下有長流之川。一家有六口，兩口不團圓。攬轡出東城，登臨目暫明。煙雲藏古意，猿鶴弄秋聲。客坐苔紋滑，僧眠樾蔭清。賞心殊未已，山日下西榮。蜀山萬里一青袍，石棧天梯箠轡高。多學似君寧易得，小官於此亦徒勞。行追西路聊班草，坐憶南州欲夢刀。他日寄聲能問我，應從錦水至江皋。輕刑死人眾，喪短生者偷。仁者自此薄，哀哉不能謀。露臺惜百金，灞陵無高丘。淺恩施一時，長患被九州。江上齋船駐彩橈，鳴笳應滿綠楊橋。久為漢吏知文法，當使淮人服教條。拱木延陵瞻故國，叢祠瓜步認前朝。登臨莫負山川好，終欲東歸聽楚謠。區種拋來六七年，春風條蔓想宛延。難追老圃莓苔徑，空對珍盤玳瑁筵。嘉種勿傳河右壤，靈苗更長闕西偏。故畦穿斸知何日，南望鍾山一慨然。文墨由來妙禁中，家傳豈獨賦河東。平生聽想風聲早，數日追隨笑語同。御水新如鴨頭綠，宮花更有鶴翎紅。看花弄水聊為樂，不晚朝廷相弱翁。黃田港北水如天，萬里風檣看賈船。海外珠犀常入市，人間魚蟹不論錢。高亭笑語如昨日，末路塵沙非少年。強乞一官終未得，只君同病肯相憐。清明曉赴韓侯家，自買白杏丁香花。雀眼塗金銀篾籠，貯在當庭呼舞娃。舞娃聊捧笑向客，不顧插壞新烏紗。朝來我舍報生子，賀勸大白浮紅霞。酒狂有持梧桐板，暴謔一似漁陽撾。袒惕擊鼓禰處士，當時偶脫猛虎牙。褊衷不容又何益，鸚鵡洲上空蒹葭。三戰敗不羞，一官遷輒喜。古人思慰親，愧辱寧在己。於陵避兄食，織屨仰妻子。思義有相權，潔身非至理。散發一扁舟，夜長眠屢起。秋水瀉明河，迢迢藕花底。愛此露的皪，復憐雲綺靡。諒無與歌弦，幽獨亦可喜。官驅群囚入市門，妻子慟哭白日昏。市人相與說囚事，破事劫錢何處村。朝廷法令亦寬大，汝罪當死誰雲冤。路傍年少嘆息汝，貞觀元元之子孫。乞米助{疒加辛}鎦。冰雪泊楚岸，萬株同飄零。春風都城居，初見葉青青。歲行如車輪，蔭翳忽滿庭。秋子今在眼，何時動江舲。隱几先生未忘物，葛陂猶問化龍身。一逕森然四座涼，殘陰餘韻去何長。人憐直節生來瘦，自許高材老更剛。會與蒿藜同雨露，終隨松柏到冰霜。煩君惜取根株在，欲乞伶倫學鳳凰。檐花映日午風薰，時有黃鸝隔竹聞。香炮一爐春睡足，上方車馬正紛紛。蕭蕭出屋千竿玉，靄靄當窗一炷雲。心力長年人事外，種花移石尚殷勤。鏈師投老演真乘，像劫空王爪與肱。於總持門通一路，以光明藏續千燈。從容發口酬摩詰，邂逅持心契慧能。新句得公還有賴，古人詩字恥無僧。神泉冽冰霜，高穴與雲平。空山渟千秋，不出嗚咽聲。山風吹更寒，山月相與清。北客不到此，如何洗煩酲。吳王好射虎，但射不操戈。匹馬掠廣場，萬兵助遮羅。時平事非昔，此地桑麻多。猛獸亦已盡，牛羊在田坡。柘林著湖山，菱葉蔓湖濱。秦女亦何事，能為此湖神。年年賽雞豚，漁子自知津。幽妖窟險阻，禍福易欺人。身閒宜晚食，歲晏忌晨興。人自嘲便腹，吾方樂曲肱。睡蛇雖不去，夢虺已無憑。寄語中林客，思禪病未能。水漾青天暖，沙吹白日陰。塞垣春錯莫，行路老侵尋。綠稍還幽草，紅應動故林。留連一杯酒，滿眼欲歸心。斯文實有寄，天豈偶天才。一日鳳鳥去，千秋梁木摧。煙留衰草恨，風造暮林哀。豈謂登臨處，飄然獨往來。高亭五月尚寒生，回首塵沙自鬱蒸。砌水亂流空石底，檻雲高出蔽出層。躋攀欲絕人間世，締構知從物外僧。腸胃坐來清似洗，神奇未怪佛圖澄。衣裘南北弊風塵，志趣卑汙已累親。流俗尚疑身察察，交遊方笑黨頻頻。遠同魚樂思濠上，老使鷗驚恥海濱。邂逅得君還恨晚，能明吾意久無人。白首一山中，形骸槁木同。苔爭庵徑路，雲補衲穿空。塵土隨車轍，波濤信柂工。昏昏老南北，應謝此高風。三年衣上禁城塵，撫事怊然愧古人。明月滄波秋萬頃，扁舟長寄夢中身。父母子所養，子肥父母充。欲富搉其子，惜哉術之窮。霸者擅一方，窘彼足自豐。四海皆吾家，奈何不知農。小夫謹利害，不講義與仁。讀書疑夷齊，古豈有此人。其才一莛芒，所欲勢萬鈞。求多卒自困，餘禍及生民。任公蹲會稽，海上得招提。淨觀堂新構，幽尋客屢攜。飛檐出風雨，灑翰落虹蜺。投老黃塵陌，東看路恐迷。瞢瞢俗所共，察察與世違。違世有百善，一疵惡皆歸。就求無所得，猶以好名譏。彼哉負且乘，能使正日微。始就詩賦科，雕鐫久才成。一朝復棄之，刀筆事刑名。中材蔽末學，斯道苦難明。忽貴不自期，何施就昇平。明者好自蔽，況乃知我匹。每行悔其然，所見定萬一。不求攻爾短，欲議世之失。耘而舍其田，辛苦亦何實。好樂世所共，欲禁安能捨。孰能開其淫，要在習以雅。敺人必如己，墨子見何寡。惜哉後世音，至美不如野。世事一何稠，論心日已偷。尚蒙今士笑，宜見古人羞。老圃聊須問，良田亦欲求。非關畏黻冕，無責易身修。城上啼烏破寂寥，思君何處坐迢嶢。應須綠酒酬黃菊，何必紅裙弄紫簫。落木雲連秋水渡，亂山煙入夕陽橋。淵明久負東籬醉，猶分低心事折腰。寒雲靜如痴，寒日慘如戚。解鞍寒山中，共坐寒水側。新甘出短綆，一酌煩可滌。仰攀青青枝，木醴何所直。孟光求嬁得梁鴻，無下相隨不諱窮。卓犖才名今日事，蕭條門巷古人風。五噫尚與時多忤，一笑兼忘我屢空。六月塵沙不札貸，泫然搔首又西東。不見故人天際舟，小亭殘日更回頭。繰成白雪三千丈，細草孤雲一片愁。君詩何以解人愁，初日紅蕖碧水流。未怕元劉妨獨步，每思陶謝與同遊。晻靄王村路，春風北使旗。塵催輕騎走，寒咽短簫吹。攬轡聯貂帽，投鞭各酒巵。紛紛小兒女，何事倚牆窺。五年羈旅倦風埃，舊裡依然似夢迴。猿鳥不須懷悵望，溪山應亦笑歸來。身閒自覺貧無累，命在誰論進有材。秋晚吾廬更蕭灑，沙邊煙樹綠洄回。草端無華滋，陰氣已盤固。暄妍卻如春，歲晚曾不寤。一裘可以暖，貧士終難豫。忽忽遠枝空，寒蟲欲壞戶。倦童疲馬放鬆門，自把長筇倚石根。江月轉空為白晝。嶺雲分暝與黃昏。鼠搖岑寂聲隨起，鴉矯荒寒影對翻。當此不知誰客主，道人忘我我忘言。荒哉我中園，珍果所不產。朝暮惟有鳥，自呼車載板。楚人聞此聲，莫有笑而莞。而我更歌呼，與之相往返。視遇若摶黍，好音而睍睆。壤壤生死夢，久知無可揀。物弊則歸土，吾歸其不晚。歸歟汝隨我，可相蒿里挽。季主逡巡居卜肆，彌明邂逅作詩翁。曾令宋賈嘆車上，更使劉侯驚坐中。杳杳人傳多異事，冥冥誰識此高風。行歌過我非無謂，唯恨貧家酒盞空。鳥有車載板，朝暮嘗一至。世傳鵩似鴞，而此與鴞似。唯能預人死，以此有名字。疑即賈長沙，當時所遭值。洛陽多少年，擾擾經世意。粗聞方外語，便釋形骸累。吾衰久捐書，放浪無復事。尚自不見我，安知汝為異。憐汝好毛羽，言音亦清麗。胡為太多知，不默而見忌。楚人既憎汝，彈射將汝利。且長隨我遊，吾不汝羹胾。我愛銅官好，君實家其間。山水相縈萃，花卉矜春妍。有鳴林間禽，有躍池中鮮。葉山何嗟峨，秀峙東南偏。峰巒日在望，遠色涵雲邊。賓客此遴集，觴飲常留連。君家世儒雅，子弟清風傳。前日辟書堂，名之曰逢原。有志在古道，馳情慕高賢。深哉堂名意，推此宜勉旃。木茂貴培本，流長思養源。左右無不宜，願獻小詩篇隴東流水向東流，不肯相隨過隴頭。祗有月明西海上，伴人征戍替人愁。隴西流水向西流，自古相傳到此愁。添卻徵人無限淚，怪來嗚咽已千秋。昔予出東城，初見壟上耕。忽忽日北至，歲月良可驚。雖雲一草死，萬物尚華榮。誰能當此時，嘆息微陰生。虞人以士招，御者與射比。當時尚羞為，況乃天下士。英英陸忠州，學問輔明智。低徊得坎坷，勳業終不遂。文史傳家學，聲名動帝除。蘭堂空作賦，金匱不讎書。勝事悲疇昔，清談想緒餘。吹簫索上去，歸國有魂車。慘淡淮山水墨秋，行人不飲奈離愁。藥囊直入長安市，誰識柴車載伯休。荒煙涼雨助人悲，淚染衣襟不自知。除卻春風沙際綠，一如看汝過江時。昭陵落月煙霧昏，篝火度谷行山根。投鞭委轡涉數村，寤出鞏縣城東門。向來宮闕不可見，但有洛水流渾渾。山亭新破一方苔，白帝留花滿四隈。野豔輕明非傅粉，秋光清淺不憑材。鄉窮自作幽人伴，歲晚誰為靜女媒。可笑遠公池上客，卻因鬆菊賦歸來。手持官牒出神皋，迎客遙知賀酒醪。照映里門非白屋，欺凌春草有青袍。宦遊雖晚何妨久，餓顯從來不必高。孝友父兄家法在，想能清白遺兒曹。此物非他物，今吾即故吾。今吾如可狀，此物若為摹。我與丹青兩幻身，世間流轉會成塵。但知此物非他物，莫問今人猶昔人。火炬臨遙岸，餘光照客船。水明魚中餌，沙暖鷺忘眠。感概無窮事，遲迴欲曉天。山泉如有意，枕上送潺湲。芙蕖耐夏復宜秋，一種今年便滿溝。南蕩東陂無此物，但隨深淺見遊鯈。溪水渾渾來自北，千山抱水清相射。山深水急無艇子，欲從故人安可得。故人昔日此水上，樽酒扁舟慰行役。津亭把手坐一笑，我喜滿懷君動色。論新講舊惜未足，落日低徊已催客。離心自醉不復飲，秋果寒花空滿席。今年卻坐相逢處，怊悵難求別時跡。可憐溪水自南流，安得溪船問訊息。數篇持往助歡咍，想見封題手自開。春草已生無可句，阿連空復夢中來。一日東岡上幾回，百重雲水隔蘇臺。遙知別後詩無數，黃犬歸時總寄來。苑中誰得從春遊，想見漸臺瓦欲流。御水曲隨花影轉，宮雲低繞樂聲留。年華未破清明節，日暮初回祓禊舟。更覺至尊思慮遠，不應全為拙倡優。盪漾江南客，融怡席上珍。一樽相別酒，千里獨歸人。客路貧堪病，交情遠更親。自慚兒女意，失淚滴衣巾。陳跡難尋天柱源，疏封投老誤明恩。國人慾識公歸處，楊柳蕭蕭白下門。桐鄉山遠復川長，紫翠連城碧滿隍。今日桐鄉誰愛我，當時我自愛桐鄉。開國桐鄉已白頭，國人誰復記前遊。故情但有吳塘水，轉入東江向我流。宮廟此神鄉，留親泊楚艎。天開今壯麗，地積古悲涼。不改山河舊，猶餘草木荒。還聞足賓客，誰是漢鄒陽。湖海三年隔，相逢塞路中。黃金酌卯酒，白髮對春風。所願乖平日，何知即老翁。悠悠越溪水，好在釣魚筒。春陰天氣草如煙，時有飛花舞道邊。院落日長人寂寂，池塘風慢鳥翩翩。故園回首三千里，新火傷心六七年。青蓋皁衫無復禁，可能乘興酒家眠。一身兼抱百憂虞，忽忽如狂久廢書。疇昔心期俱喪勇，此來腰疾更悉虛。久聞陽羨安家好，自度淵明與世疏。亦有未歸溝壑日，會應相近置田廬。御氣方尊極，乘雲已泬寥。衣冠萬國會，陵寢百神朝。夏鼎傳歸啟，虞羹想見堯。誰當授椽筆，論德在瓊瑤。玉冊上鴻名，猶殘警蹕聲。忽辭千歲祝，虛卜五年徵。羽衛悲哀送，山陵指顧成。謳歌歸聖子，世孝在持盈。珠玉不自貴，故為人所憐。賢愚亦如此，好惡有自然。聞子欲東南，使我抱幽悁。炎風沙土中，甘與子留連。大梁非無客，跪起廢食眠。相看獨不厭，以此知子賢。衰氣已難強，壯心方少年。才高豈易得，勖子在雕鐫。崑崙一支流向東，七月八月船如風。愛君少壯此行樂，恨我留連成老翁。神頭兩岸水無窮，伏檻荷花滿地紅。當時不得君攜手，今日山川在眼中。攜僧出西路，日晏昧所投。循河望積穀，一飽覺易謀。稚子舉桉出，咄嗟見盤羞。飯新秔有香，煮菜旨且柔。暮從秀巖歸，秣蹇得少留。捧腹笑相語，果然無所求。壯士悲歌出寒頻，中原蕭瑟半無人。君王不負長陵約，直欲功成賞漢臣。平生不省問田園，白首忘懷道更尊。已上印書通北闕，稍留冠蓋餞東門。馮唐老有為郎戀，疏廣終無任子恩。今日榮歸人所羨，兩兒腰綬擁高軒。茅屋滄洲一酒旗，午煙孤起隔林炊。江清日暖蘆花轉，只似春風柳絮時。月墮浮雲水卷空，滄洲夜泝五更風。北山草木何由見，夢盡青燈展轉中。落帆江口月黃昏，小店無燈欲閉門。側出岸沙楓半死，系船應有去年痕。若耶溪上踏莓苔，興罷張帆載酒回。汀草岸花渾不見，青山無數逐人來。牢落何由共一樽，相望空復嘆芝焚。濟時尚負生平學，慰我應多別後文。可但風流追甫白，由來家世出機雲。行吟強欲偷新格，自笑安能到萬分。道人深閉門，二客來不速。攝衣負朝暄，一笑皆捧腹。逍遙煙中策，放浪塵外躅。晤言或世聞，誰謂非絕俗。家山鬆菊半荒蕪，杖策窮年信所如。佔見地靈非卜筮，算知人貴自陶漁。久諳郭璞言多驗，老比顏含意更疏。只欲勒成方士傳，借君名姓在新書。山陂院落今挼種，城郭樓臺已敦燈。白髮逢春唯有睡，睡間啼鳥亦生憎。岸紅歸欲稠，渚綠合猶晚。晴沙上屐輕，暖水隨帆遠。吹波戲魚動，掠葉飛禽返。著意覓幽蹊，桃花悞劉阮。救黥醫劓世無方，斷簡陳編付藥房。祝我壽齡君好語，毗耶一夜滿城香。寒逼清枝故有梅，草堂先對白頭開。殘骸已若雞年夢，猶見騷人幾度來。於易見耒耜，於詩聞錢鎛。百工聖人為，此最功不薄。欲收禾黍善，先去蒿萊惡。願同欹器悟，更使臣工作。玉堂新樣世爭傳，況以蠻溪綠石鐫。嗟我長來無異物，愧君持贈有佳篇。久埋瘴霧看猶溼，一取春波洗更鮮。還與故人袍色似，論心於此亦同堅。鄉壘新恩借舊朱，欲辭灊皖更躊躕。攢峰列岫應譏我，飽食窮年報禮虛。荒煙寒雨暮山重，草木冥冥但有風。二十四年三往返，一身多在百憂中。士常疑西伯，何至羑里辱。瞽鰥親父子，尚脫井廩酷。昏主雖聖臣，飛禍安可卜。致命遂其志，雖窮不為戮。賀蘭溪上幾株鬆，南北東西有幾峰。買得住來今幾日，尋常誰與坐從容。紛紛易盡百年身，舉世何人識道真。力去陳言誇末俗，可憐無補費精神。杖策窺園日數巡，攀花弄草興常新。董生只被公羊惑，肯信捐書一語真。岸迥重重柳，川低渺渺河。不愁南浦暗，歸伴有姮娥。倉頡造書，不詰自明。於乎多言，只誤後生。瀉碧沄沄橫帶郭，浮蒼靄靄遙連閣。草木猶疑夏鬱蔥，風雲已見秋蕭索。荒歌野舞同醉醒，水果山餚互酬酢。自嫌多病少歡顏，獨負嘉賓此時樂。謀臣本自系安危，賤妾何能作禍基。但願君王誅宰嚭，不愁宮裡有西施。有興提魚就公煮，此言雖在已三年。皖灊終負幽人約，空對湖山坐惘然？朝摘桃花紅破萼，莫摘李花繁滿枝，客心浩蕩東風急，把酒看花能幾時。一歲已闌人意倦，出門風物更蕭然。水搖疏樹荒城路，日帶浮雲欲雪天。未有詩書論進退，謾期身世託林泉。因思漠北離群久，此日窮居賴見賢。秀骨厖冒倦往還，自然清譽落人間。閒中用意歸詩筆，靜外安身比太山。欲倩野雲朝送客，更邀江月夜臨關。嗟予蹤跡飄塵土，一對孤峰幾厚顏。寄託荒山鬼與鄰，一生黃卷不離身。百年薪盡隨緣去，莫學緇郎更誤人。我所思兮在彭蠡，一奩寒晶徑千里。天低紺滑風靜止，月澹星渟尤可喜。亦復可憐波浪起，琉璃崩嵌湧顛絫。萬斛之舟簸一葦，超邑越都如歷指。岸沙雪積山雲委，雲半飛泉掛龍尾。跳空散作平地水，牛乳芳甘那得比。蘿蔦冥冥蔭演迤，稍上尋源出奇詭。像圖釋迦祠老子，臺殿晻靄相重累。石槽環除逗清泚，松竹靜深無虎虺。其徒翛然棄塵滓，雖未應真終適己。黃侯可與談妙理，視棄榮宦猶弊屣。每採紫芝求石髓，我欲從之倦遊徙。谷城公孫能若此，五老聞之當啟齒。寄聲五老吾念爾，相見無時老將死。我欲往滄海，客來自河源。手探囊中膠，救此千載渾。我語客徒爾，當還治崑崙。嘆息謝不能，相看涕翻盆。客止我且往，濯發扶桑根。春風吹我舟，萬里空目存。烏塘渺渺綠平堤，堤上行人各有攜。試問春風何處好，辛夷如雪柘岡西。地僻居人少，山稠伏獸多。怒狸朝搏雁，嚵虎夜窺騾。籬落生孫竹，門庭上女蘿。未應悲寂寞，六載一經過。武林王居士，與子俱學佛。以財供佛事，不自費一物。山腰石有千年潤，海眼泉無一日乾。天下蒼生待霖雨，不知龍向此中蟠。青青千里亂春袍，宿兩催紅出小桃。回首北城無限思，日酣川淨野雲高。屋繞灣溪竹繞山，溪山卻在白雲間。臨溪放艇依山坐，溪鳥山花共我閒。人傳湫水未嘗枯，滿底蒼苔亂髮粗。四海旱多霖雨少，此中端有臥龍無。青燈隔幔映悠悠，小雨含煙凝不流。只聽蛩聲已無夢，五更桐葉強知秋。故作酴醾架，金沙只謾栽。似矜顏色好，飛度雪前開。東江木落水分洪，伐盡黃蘆洲渚空。南澗夕陽煙自起，西山漠漠有無中。草際芙蕖零落，水邊楊柳欹斜。日暮炊煙孤起，不知魚網誰家。野花吹盡竹娟娟，尚有黃鸝最可憐。婭奼不知緣底事，揹人飛過北山前。曾詠常州送主人，豈知身得兩朱輪。田疇氾濫川方壅，廚傳蕭條市以貧。以我薄材思拊傴，賴君餘教得因循。詢有求有風謠在，不獨鑱詩尚未泯。宋興古剎今長幹，靈曜喜殿荒檀欒。二泉相望棄不渫，西泉尚絫三石盤。其流散漫為沮洳，稍集小礫生微瀾。車泉土梗久蔽塞，穿治乃見甃甓完。道人慈哀波及遠，溝蕩兩取合土山。山前灌輸各自足，轆轤罷轉井口閒。取遙比甘覺近美，與舊爭冽知新寒。爞爞夏秋百源乾。抱甕複道愁蹣跚。疾傾橫逗勢未足，嗟此善利何時殫。慮長易脆有大檀，伐堅羌廬窟孱顏。金多匠手肯出巧，風水千里安知難。沒羽之虎行林間，籜龍失賦因藏跧。循除靜投悲瑟瑟，映瓦微見清潺潺。三年營之一日就，有口共以成為歡。論功信可侈後觀，何似當時萬竹蟠。千載紛爭共一毛，可憐身世兩徒勞。無人語與劉玄德，問舍求田意最高。午鳩鳴春陰，獨臥林壑靜。微雲過一雨，淅瀝生晚聽。紅綠紛在眠，流芳與時競。有懷無與言，佇立鍾山暝。百年風雨草苔昏，尚有當年墨法存。只恐終隨嶧碑盡，西風吹燒滿秋原。默默長年有所思，世間談笑強追隨。蒼髯欲出朱顏謝，更覺求田問舍遲。窗壁風回午枕涼，清談相對一胡床。心知帝力同天地，能使人間白日長。故人為縣楚江邊，海角猶聞政事傳。萬井已安如赤子，一麾今去上青天。應開醉眼酴醾下，莫起歸心杜宇前。報主代親俱有地，幾人忠孝似君全。楚天如夢水悠悠，花底殘紅漫不收。獨繞去年揮淚處，還將牢落對滄洲。百年難盡此身悲，眼入春風祗涕洟。花發鳥啼皆有思，忍尋棠棣鶺鴒詩。南州歲晚亦花開，有底堪隨驛使來。看取鍾山如許雪，何須持寄嶺頭梅。學兼文武在吾曹，別後應看虎豹韜。欲問廟堂誰鎮撫，尚傳邊塞敢驚騷。旌旗急引飛黃下，烽火遙連太白高。聞說荊人亦憔悴，家家還願獻春醪。朱顏去似朔風驚，白髮多於野草生。挾策讀書空有得，求田問舍轉無成。解鞍烏石岡邊坐，攜手辛夷樹下行。今日追思真樂事，黃塵深處走雞鳴。幽蘭有佳氣，千載閟山阿。不出阿蘭若，豈遭乾闥婆。竹窗紅莧兩三根，山色遙供水際門。只我近知牆下路，能將屐齒記苔痕。十年流落負歸期，臨水登山客有思。今日樽前千萬恨，不堪頻唱鷓鴣辭。竹裡編茅倚石根，竹莖疏處見前村。閒眠盡日無人到，自有春風為掃門。甘棠詩所歌，自足誇眾果。愛其凌秋霜，萬玉懸磊砢。園夫盛採摘，市賈爭包裹。車輸動盈箱，舟載輒連柁。朝分不知數，暮在知幾顆。但使甘有餘，何傷小而橢。主人捐千金，飣餖留四坐。柑椑與橙慄，在口亦云可。都城紛華地，內熱易生火。問客尚此時，蠲煩孰如我。午雞聲不到禪林，柏子煙中靜擁衾。忽憶西巖道人語，杖藜乘興得幽尋。十載九華邊，歸期尚渺然。秋風一乘傳，更覺負林泉。憶昨此地相逢時，春入窮谷多芳菲。短垣囷囷冠翠嶺，躑躅萬樹紅相圍。幽花媚草錯雜出，黃蜂白蝶參差飛。此時少壯自負恃，意氣與日爭光輝。乘閒弄筆戲春色，脫略不省旁人譏。坐欲持此博軒冕，肯言孔孟猶寒飢。兩子從親走京國，浮塵坌亦緇人衣。明年親作建昌吏，四月挽船江上磯。端居感慨忽自寤，青天閃爍無停暉。男兒少壯不樹立，挾此窮老將安歸。吟哦圖書謝慶弔，坐室寂寞生伊威。材疏命賤不自揣，欲與稷契遐相希。旼天一朝畀以禍，先子泯沒予誰依。精神流離肝肺絕，眥血被面無時曦。母兄呱呱泣相守，三載厭食鍾山薇。屬聞降詔起群彥，遂自下國趨王畿。刻章琢句獻天子，釣取薄祿歡庭闈。身著青衫手持版，奔走卒歲官淮沂。淮沂無山四封庳，獨有廟塔尤峨巍。時時憑高一悵望，想見江南多翠微。歸心動盪不可抑，霍若猛吹翻旌旗。騰書漕府私自列，仁者惻隱從其祈。暮春三月亂江水，勁櫓健帆如轉機。還家上堂拜祖母，奉手出涕縱橫揮。出門信馬向何許，城郭宛然相識稀。永懷前事不自適，卻指舅館接山扉。當時髫兒戲我側，於今冠佩何頎頎。況復丘攀滿秋色，蜂蝶摧藏花草腓。令人感嗟千萬緒，不忍蒼卒回驂騑。留當開樽強自慰，邀子劇飲毋予違。燈火匆匆出館陶，回看永濟日初高。似聞空舍鳥烏樂，更覺荒陂人馬勞。客路光陰真棄置，春風邊塞只蕭騷。辛夷樹下烏塘尾，把手何時得汝曹。先生天下豪傑魁，胸臆廣博天所開。文章事業望孔孟，不復睥睨蔡與崔。十年留滯東南州，飽足藜藿安蒿萊。獨鳴道德驚此民，民之聞者源源來。高冠大帶滿門下，奮如百蟄乘春雷。惡人沮服善者起，昔時蹻跖今騫回。先生不試乃能爾，誠令得志如何哉。吾願聖帝營太平，補葺廊廟枝傾頹。披旒發纊廣耳目，照徹山谷多遺材。先收先生作樑柱，以次構架桷與榱。群臣面向帝深拱，仰戴堂陛方崔嵬。雲浮朝慘淡，風起夜颼颼。欲作冰霜地，先回草樹秋。徵人倚笛怨，思婦向砧愁。為問隨陽雁，哀鳴豈有求。追隨落日盡還生，點綴浮雲暗又明。江有蛟龍山虎豹，清光雖在不堪行。綠嬌隱約眉輕掃，紅嫩妖饒臉薄妝。巧筆寫傳功未盡，清才吟詠興何長。水光山氣碧浮浮，落日將歸又少留。從此只應長入夢，夢中還與故人遊。鍾山咫尺被雲埋，何況南樓與北齋。昨夜月明江上夢，逆隨潮水到秦淮。日西江口落征帆，卻望城樓淚滿衫。從此夢歸無別路，破頭山北北山南。忽去飄然遊冶盤，共疑枝策在樑端。禪心暫起何妨寂，道骨雖清不畏寒。金陵陳跡老莓苔，南北遊人自往來。最憶春風石城塢，家家桃杏過牆開。華髮尋春喜見梅，一株臨路雪培堆。鳳城南陌他年憶，杳杳難隨驛使來。神女音容詎可求，青山回抱楚宮樓。朝朝暮暮空雲雨，不盡襄王萬古愁。玉斧修成寶月團，月邊仍有女乘鸞。青冥風露非人世，鬢亂釵斜特地寒。談經投老拚悠悠，為吏文書了即休。深炷爐煙閉齋合，臥聽檐雨瀉高秋。神物登天擾可騎，如何孔甲但能羈。當時若更無劉累，龍意茫然豈得知。重岡古道春風裡，草色花光似故人。卻喜此身今漫浪，回家隨處得相親。江南黃鵪飛滿野，徐熙畫此何為者。百年幅紙無所直，公每玩之常在把。天上雲驕未肯同，晚來雪意已填空。欲開新酒邀嘉客，更待天花落坐中。口銜天憲手持鈞，已是龍墀第一人。回首三千大千界，此身猶是一微塵。白日不照物，浮雲在寥廓。風濤吹黃昏，屋瓦更紛泊。行觀蔡河上，負土私力弱。隋堤散萬家，亂若春蠶箔。仍聞決數道，且用寬城郭。婦子夜號呼，西南漫為壑。翠木交陰覆兩檐，夜天如水碧湉湉。帝城風月看常好，人世悲哀老自添。一切法無差，水牛生象牙。莫將無量義，欲覓妙蓮華。傳聞天玉此埋堙，千古誰分偽與真。每向小庭風月夜，卻疑山水有精神。陽坡風暖雪初融，度谷遙看積翠重。磊砢拂天吾所愛，他生來此聽樓鍾。沿崖涉澗三十里，高下犖确無人耕。捫蘿挽蔦到山趾，仰見吹瀉何崢嶸。餘聲投林欲風雨，末勢捲土猶溪阬。飛蟲凌兢走獸慄，霜雪夏落雷冬鳴。野人往往見神物，鱗甲漠漠雲隨行。我來立久無所得，空數石上菖蒲生。中官系龍沉玉冊，小吏磔狗澆銀觥。地形偶爾藏險怪，天意未必司陰晴。山川在理有崩竭，丘壑自古相虛盈。誰能保此千世後，天柱不折泉常傾。天上空多地上稀，初寒風力故應微。那能鎮壓黃塵起，強欲侵凌白日飛。邑犬橫來矜意氣，窟蟾偷出助光輝。都城只有袁安憊，我亦年年幸賜衣。泥水填馬不受轍，瓦雪得火猶藏溝。宿霧紛紛度城闕，朔氣凜凜吹衣裘。窮閻閉門無一客，剝啄驚我有前騶。強隨傳撥出屋去，鼻息凍合髭繆繆。投繮馬鬣任欹側，欲出操箠手還抽。行思江南悲故事，溪谷冬暖花常流。前年臘歸三見白，霽色嶺上班班留。杖藜此時將邑子，登眺置酒身優遊。豈如都城今日事，只恐一蹶為親憂。因知田裡駕款段，昔人豈即非良謀。君家洛陽名實大，談笑枯槁回春柔。平生意氣故應在，白髮未敢相尋求。從容退食想佳節，豈無歌聲相獻酬。奈何亦作苦寒調，嘆息朝夕無驊騮。超然遂有江湖意，滿紙為我書窮愁。相如正應居客右，子路且莫乘桴浮。獨龍東路得平岡，始免遊人屐齒妨。更有主林身半現，與公隨轉作陰涼。慾望淮南更白頭，杖藜蕭颯倚滄洲。可憐新月為誰好，無數晚山相對愁。溪水清漣樹老蒼，行穿溪樹踏春陽。溪深樹密無人處，唯有幽花渡水香。憶昨初為海上行，日斜來往看潮生。如今身是西歸客，回首山川覺有情。逗石穿雲落澗隈，無風自到枕邊來。十年客底黃粱夢，一夜水聲卻喚回。賜也能言未識真，誤將心許漢陰人。桔槔俯仰妨何事，抱甕區區老此身。浮煙漠漠細沙平，飛雨濺濺嫩水生。異日不知來照影，更添華髮幾千莖。知公尚憶洛城中，醉裡穿花滿袖風。花亦有知還有恨，今為紅藥主人翁。圖書老矣尚紛披，神劓天鯨以有知。茅竹結蟠聊一愒，卻尋三界外愚痴。去歲別南嶽，前年返泐潭。臨機一句子，今日遇同參。魯山眉宇人不見，只有歌辭來向東。借問樓前踏於蒍，何如雲臥唱松風。金陵限南北，形勢豈其然。楚役六千里，陳亡三百年。江山空幕府，風月自觥船。主送悲涼岸，妃埋想故蓮。臺傾鳳久去，城踞虎爭偏。司馬壩廟域，獨龍層塔顛。森疏五願木，蹇淺一人泉。梲杖窮諸嶺，籃輿罷半天。朱門園淥水，碧瓦第青煙。墨客真能賦，留詩野竹娟。峰嶺互出沒，江湖相吐吞。園林浮海角，臺殿擁山根。百里見漁艇，萬家藏水村。地偏來客少，幽興秪桑門。萬事黃粱欲熟時，世間談笑漫追隨。雞蟲得失何須算，鵬鶡逍遙各自知。紅梨無葉庇花身，黃菊分香委路塵。歲晚蒼官才自保，日高青女尚橫陳。一燈相伴十餘年，舊事陳言知幾編。到了不如無累後，困來顛倒枕書眠。州家飛符來比櫛，海中收鹽今復密。窮囚破屋正嗟郗，吏兵操舟去復出。海中諸島古不毛，島夷為生今獨勞。不煎海水餓死耳，誰肯坐守無亡逃。爾來賊盜往往有，劫殺賈客沈其艘。一民之生重天下，君子忍與爭秋毫。紅襆未開知婉娩，紫囊猶結想芳菲。此花似欲留人住，山鳥無端勸我歸。殘菊冥冥風更吹，雨如梅子欲黃時。相看握手總無語，愁滿眼前心自知。相看不忍發，慘澹暮潮平。語罷更攜手，月明州渚生。龍甲虯髯不可攀，亭亭千丈蔭南山。應嗟無地逃斤斧，豈願爭明爝火間。亂山千頃翠相圍，袞袞滄江去復歸。安得病身生羽翼，長隨沙鳥自由飛。簡老已歸黃土陌，淵師今作白頭翁。百憂三十餘年事，陳跡山林草野中。汜水鴻溝楚漢間，跳兵走馬百重山。如何咫尺商於地，便有園公綺季閒。車螯肉甚美，由美得烹燔。殼以無味棄，棄之能久存。予嘗憐其肉，柔弱甘咀吞。又嘗怪其殼，有功不見論。醉客快一噉，散投牆壁根。寧能為收拾，持用訊醫門。車螯肉之羽，恃殼保厥身。自非身有求，不敢微啟脣。尚恐擉者得，泥沙常埋墂。往往湯火間，身盡殼空存。維海錯萬物，口牙且咀吞。爾無如彼何，可畏寧獨人。無為久自苦，含匿不暴陳。豁然從所如，遊蕩四海滣。清波濯其汙，白日晒其昏。死生或有在，豈遽得烹燔。年高漢賈誼，官過楚荀卿。望古君無憾，論今我未平。有風吹畫翣，無日照佳城。空覆文章在，流傳世上名。人間三十六，追逐孔鸞飛。似欲來為瑞，如何去不歸。琴樽已寂寞，筆墨尚光輝。空復平生友，西華豈易依。早悟耆山善，今為洛社豪。有生常寂寞，所得是風騷。露夕吟逾苦，雲收思共高。此懷差自適，千社一牛毛。花下一壺酒，定將誰舉杯。雪英飛落近，疑是故人來。依倚秋風氣象豪，似欺黃雀在蓬蒿。不知羽翼青冥上，腐鼠相隨勢亦高。羽毛摧落向人愁，當食哀鳴似有求。萬里衡陽冬欲暖，失身元為稻粱謀。直諒多為世所排，有懷長向我前開。暮年惆悵誰知此，南陌東阡獨往來。恩寬一老寄鬆筠，晏臥東窗度幾春。天廄賜駒龍化去，謾容小蹇載閒身。知君欲上武陵溪，水自東流人自西。到日桃花應已謝，想君應不為花迷。長溪流水碧潺潺，古木蒼藤暗兩山。把臂道人今在否，長官白首尚人間。錮黨紛紛果是非，當時高士見精微。可憐竇武陳蕃輩，欲與天爭漢鼎歸。扶衰南陌望長楸，燈火如星滿地流。但怪傳呼殺風景，豈知禪客夜相投。竊祿祠官久見容，每持金石薦宸衷。鈞天忽忽清都夢，方丈寥寥羽水風。知結勝緣人意外，想尋陳跡馬蹄中。新詩起我超然興，更感鍾山蕙帳空。白雲山頂病禪師，昔日公卿各贈詩。行盡四方年八十，卻歸荒寺有誰知。夢長隨永漏，吟苦雜疏鍾。動蓋荷風勁，沾裳菊露濃。我來以喪歸，君至因謫徙。蒼黃憂患中，邂逅遇於此。去年服初除，聽赦相助喜。看君數歸月，但屈兩三指。茫然冬更秋，一笑非願始。籃輿楊柳下，明月芙蕖水。僮飢屢闚門，客罷方隱几。是非評眾詩，成敗斷前史。時時對奕石，漫浪爭生死。送迎皆幅巾，設食但陳米。亦曾戲篇章，揮翰疾蒿矢。君豪才有餘，我老憊先止。東城景陽陌，南望長幹紫。欲斸三畝蔬，於焉寄殘齒。經過計後日，唱和猶在耳。新恩忽舍我，欣悵生彼己。江湖北風帆，捩柂即千里。相逢知何時，莫惜縑與紙。吹盡西陵歌舞塵，當時屋瓦始稱珍。甄陶往往成今手，尚託聲名動世人。餘聞古之人，措法貽厥後。命官惟賢材，職事又留狃。止能權輕重，王府則多有。豈嘗搉其子，而為民父母。當時所經營，今十已毀九。其一雖幸在，漂搖亦將朽。公卿患才難，州縣固多苟。詔令雖數下，紛紛誰與守。官居甚傳舍。位以聲勢受。既不責施為，安能辨賢不。區區欲捄弊，萬謗不容口。天下大安危，誰當執其咎。勞心適有罪，養譽終天醜。豈惟祖子孫，教戒及朋友。貴者大其領，詩人歌四牡。至尊空獨憂，不敢樂飲酒。哿矣富阡陌，哀哉此無糗。鄉閭人所懷，今或棄而走。豈無濟無術，使爾安畎畝。故今二三公，戮尹思矯揉。永惟東南害，茶法蓋其首。私藏與竊販，犴獄常紛糾。輸將一不足，往往死鞭杻。販陳彼雜惡，強賣曾非誘。已雲困關市，且復搔林藪。將更百年弊，謂民知可否。出節付群材，詢謀欲經久。朝廷每若此，自可躋仁壽。因知從今始，漸欲人財阜。吾宗恢奇士，選使自朝右。聰明諒多得，為上歸析剖。王程雖薄遽，邦法難鹵莽。願君博諮諏，無擇壯與考。餘知茶山民，不必生皆厚。獨當徵求任，尚恐難措手。孔稱均無貧，此語今可取。譬欲輕萬鈞，當令眾人負。強言豈宜當，聊用報瓊玖。冰入春風漲御溝，上林花氣欲飛浮。未央屋瓦猶殘雪，卻為祥雲映日流。謝安才業自超群，誤長清談助世紛。秦晉區區等亡國，可能王衍勝商君。公孫富文墨，名字世多知。談笑取高第，絃歌當此時。臨河薪石費，近塞繭絲移。緩急常愁此，看君有所為。木末北山煙冉冉，草根南澗水泠泠。繰成白雪桑重綠，割盡黃雲稻正青。薰風洲渚濟花繁，看上徵鞍立寺門。投老難堪與君別，倚江從此望遠轅。赤車使者白頭翁，當歸入見天門冬。與山久別悲匆匆，澤瀉半天河漢空。羊王不留行薄晚，酒肉從容追路遠。臨流黃昏席未卷，玉壺倒盡黃金盞。羅列當辭更繾綣，預知子不空青眼。嚴徐長卿誤推輓，老年揮翰天子苑。送車陸續隨子返，坐聽城雞腸宛轉。心期自與眾人殊，骨相知非淺丈夫。獨斡斗杓環帝座，親扶日轂上天衢。鋤耰萬里山無盜，袞繡三朝國有儒。爽氣忽隨秋露盡，但留陳跡在龜趺。驀水穿山近更賒，三更燃火飯僧家。乘田有秩難逃責，從事雖勤敢嘆嗟。兩朝身與國安危，曲策哀榮此一時。木稼嘗聞達官怕，山頹果見哲人萎。英姿爽氣歸圖畫，茂德元勳在鼎彝。幕府少年今白髮，傷心無路送露輀。江湖歸不及花時，空繞扶疏綠玉枝。夜直去年看蓓蕾，晝眠今日對紛披。建業東郭，望城西堠。千嶂承宇，百泉繞溜。青遙遙兮纚屬，綠宛宛兮橫逼。積李兮縞夜，崇桃兮炫晝。蘭馥兮眾植，竹娟兮常茂。柳蔫綿兮含姿，鬆偃蹇兮獻秀。鳥跂兮下上，魚跳兮左右。顧我兮適我，有斑兮伏獸。感時物兮念汝，遲汝歸兮攜幼。我營兮北渚，有懷兮歸女。石樑兮以苫蓋，綠陰陰兮承宇。仰有桂兮俯有蘭，嗟汝歸兮路豈難。望超然之白雲，臨清流而長嘆。蟠桃移種杏園初，紅抹燕脂嫩臉蘇。聞道飄零落人世，清香得似舊時無。青秧漫漫出初齊，雞犬遙聞路卻迷。但見山花流出水，那知不是武陵溪。城郭千家一彈丸，蜀岡擁腫作蛇蟠。眼前不道無蒼翠，偷得鍾山隔水看。水滿陂塘谷滿篝，漫移蔬果亦多收。神林處處傳簫鼓，共賽元豐第二秋。露積成山百種收，漁梁亦自富蝦鱒。無羊說夢非真事，豈見元豐第二秋。湖海元豐歲又登，穭生猶足暗溝塍。家家露積如山壟，黃髮諮嗟見未曾。放歌扶杖出前林，遙和豐年擊壤音。曾侍土階知帝力，曲中時有譽堯心。豚柵雞塒晻靄間，暮林搖落獻南山。豐年處處人家好，隨意飄然得往還。一陂焰水蔣陵西，含風卻轉與城齊。周遭碧銅磨作港，逼塞綠錦剪成畦。古人喜經綸，萬事慚強聒。時來上青冥，俯仰但一節。危言回丘山，聲利盡毫末。由來治亂體，宿昔心已達。肯隨俗好惡，議論輕自決。遺風何寥寥，夢寐待豪傑。天書下東南，趣召赴嚴闕。長材晦朝倫，高行隱家闥。新除酬問望，宿蘊行施設。念吾非忘形，此理未易說。淮口西風急，君行定幾時。故應今夜月，未便照相思。山水玄暉去後空，騷人還向此間窮。小詩聊與論孤憤，大句安知辱兩雄。秦甲久愁荊劍利，趙兵今窘漢旗紅。背城不敢收餘燼，馬首翩翩只欲東。覆舟山下龍光寺，玄武湖畔五龍堂。想見舊時遊歷處，煙雲渺渺水茫茫。煙雲渺渺水茫茫，繚繞蕪城一帶長。蒿目黃塵憂世事，追思陳跡故難忘。追思陳跡故難忘，翠木蒼藤水一方。聞說精廬今更好，好隨殘汴理歸艎。君不見蔡澤棲遲世看醜，豪氣英風亦何有。忽然變軒昂，盛事傳不朽。君今幸未成老翁，二十八宿羅心胸。何不上書自薦達，封侯起第一日中。秋月春風等閒度，山中舊宅無人住。宅中青桑葉宛宛，澗水流過田中路。遙君只楊柳是門處，萬門蒼蒼煙水暮。我欲尋之不憚遠，君又暫來還徑去。紅驛路掛城頭，憶君只欲苦死留。天際張帷列樽俎，君歌聲酸辭且苦。人生憔悴生理難，使人聽此凋朱顏。勸君更盡一杯酒，明日路長山復山。陰山健兒鞭鞚急，走勢能追北風及。逶迤一虎出馬前，白羽橫穿更人立。回旗倒戟四邊動，抽矢當前放蹄入。爪牙蹭蹬不得施，跡上流丹看來溼。胡天朔漠殺氣高，煙雲萬里埋弓刀。穹廬無工可貌此，漢使自解丹青包。堂上絹素開欲裂，一見猶能動毛髮。低徊使我思古人，此地摶兵走戎羯。禽逃獸遁亦蕭然，豈若封疆今晏眠。契丹弋獵漢耕作，飛將自老南山邊，還能射虎隨少年。還家一笑即芳晨，好與名山作主人。邂逅五湖乘興往，相邀錦繡谷中春。稻畦藏水綠秧齊，鬆鬣初乾尚有泥。縱蹇尋岡歸獨臥，東庵殘夢午時雞。吾少莫與何，愛我君為最。君名高山嶽，嵑樂嵩與泰。低心收憃友，似不讓塵境。又如滄江水，不逆溝畎澮。君身揭日月，遇輒破氛靄。我材特窮空，無用補倉廥。謂宜從君久，垢汙得洮汰。人生不可必，所願每顛沛。乖離五年餘，牢落千里外。投身落俗阱，薄宦自鉗釱。平居每自守，高論從誰丐。搖搖西南心，夢想與君會。思君挾謙璞，願焦無良儈。窮閻抱幽憂，凶禍費禳禬。州窮吉士少，誰可婿諸妹。仍聞病連月，醫藥誰可賴。家貧奉養狹，誰與通貨貝。詩入刺曹公，賢者荷戈祋。奈何遭平時，德澤盛汪濊。鸞鳳鳴且下，萬羽來翽翽。呦呦林間鹿，爭出噬蘋藾。乃令高世士，動輒遭狼狽。人事既難了，天理尤茫昧。聖賢多如此，自古云無奈。周人貴婦女，扁鵲名醫滯。今世無常勢，趨舍唯利害。而君信斯道，不閔身窮泰。棄捐人間樂，濯耳受天籟。諒知安肥甘，未肯顧糠糩。龍螭雖蟠屈，不慕蛇蟬蛻。令人重感奮，意勇忘身蕞。何由日親炙，病體同砭艾。功名未雲合，歲月尤須愒。懷思切劘效，中夜淚霶霈。君嘗許過我，早晚治車軑。山溪雖峻惡，高眺發矇（左目右市）。峰巒碧參差，木樹青晻藹。桐江路尤駛，飛漿下鳴瀨。魚村指暮火，酒舍瞻晨旆。清醪足消憂，玉鯽行可膾。行行願無留，日夕佇傾蓋。會將見顏色，不復謀蓍蔡。延陵古君子，議樂恥言鄶。細事豈足論，故欲論其大。披披髮鞬櫜，檁檁見戈銳。探深犯嚴壁，破惑翻強旝。離行步荃蘭，偶坐陰鬆檜。宵床連衾幬，晝食共粗糲。茲歡何時合，清瘦見衣帶。作詩寄微誠，誠語無彩繪。永壽開新邑，長沙返舊塋。金葩冷鈿軸，粉字暗銘旌。薤久露難溼，蘭餘風尚清。慶鍾知有在，令子合升卿。藉交唯有不貲恩，漢法歸成棄市論。平日五陵多任俠，可能推刃報王孫。鬥粟猶慚報禮輕，敢嗟吾道獨難行。脫身負米將求志，戮力乘田豈為名。高論幾為衰俗廢，壯懷難值故人傾。荒城回首山川隔，更覺秋風白髮生。子引金閨籍，身開石窮封。露輴悲吉路，象服儼虛容。楚挽雖多相，萊衣不更縫。誰知逝川底，劍自喜相逢。西崦晴天得強扶，出林知有故人居。數能過我論奇字，當復令公見異書。一自君家把酒杯，六年波浪與塵埃。不知烏石岡邊路，至老相尋得幾回。七年五過徐城縣，自笑皇皇此世間。安得身如倉庾氏，一官能到子孫閒。秋雲放雨靜山林，萬壑崩湍共一音。欲記荒寒無善畫，賴傳悲壯有能琴。人間投老事紛紛，才薄何能強致君。一馬黃塵南陌路，眼中唯見北山雲。齋禁雖嚴異太常，蕭然高臥意何長。煙含欲暝宮庭紫，日映新秋省闥黃。壯節易摧行踽踽，華年相忠去堂堂。追攀坐嘆風塵隔，空聽鈞天夢帝鄉。昨日君恩悞賜環，歸腸一夜繞鍾山。雖然眷戀明時祿，羞見琅邪有邴丹。青嵩碧洛曾遊地，墨綬銅章忽在身。擁馬尚多畿甸雪，隨衣無復禁城塵。古來學問須行己，此去風流定慰人。更憶少陵詩上語，知君不負鞏梅春。風暖柴荊處處開，雪乾沙淨水洄洄。意行卻得前年路，看盡梅花看竹來。黃塵投老倦匆匆，故繞盆池種水紅。落日欹眠何所憶，江湖秋夢櫓聲中。南郭先生比鷾鴯，年年過我未愆期。休論玉謝當時事，大抵烏衣只舊時。野水荒山寂寞濱，芳條弄色最關春。故將明豔凌霜雪，未怕青腰玉女嗔。落日平林一水邊，蕪城掩映只蒼然。白頭追想當時事，幕府青衫最少年。隨意柴荊手自開，沿岡度塹復登臺。小橋風露扁舟月，迷鳥羈雌竟往來。繞岸車鳴水欲乾，魚兒相逐尚相歡。無人挈入滄江去，汝死那知世界寬。華陽仙伯有茆卿，官府今傳在赤城。三鶴不歸猶地勝，二君能到亦心清。詩中慷慨悲陳跡，篇末殷懃獎後生。遙想青雲知可附，坐看閭巷得名聲。疏鐵檐間掛作琴，清風才到遽成音。伊人慾問無真意，向道從來不博金。寒泉詩所詠，獨此沸如烝。一氣無冬夏，諸陽自廢興。人遊不附火，蟲出亦疑冰。更憶驪山下，歊然雪滿塍。山前溪水漲潺潺，山後雲埋不見山。不趁雨來耕水際，即穿雲去臥山間。邯鄲四十餘年夢，相對黃粱欲熟時。萬事只如空鳥跡，怪君強記尚能追。山櫻抱石蔭松枝，比並餘花發最遲。賴有春風嫌寂寞，吹香渡水報人知。白下長幹何可見，風塵愁殺庾蘭成。去年今日青松路，亦自聞蟬第一聲。故人不惜馬虺隤，許我年年一度來。野館蕭條無準擬，與君封殖浪山梅。欲見道人非一朝，杖藜無路到青霄。千巖萬壑排風雨，想對桐爐柏子燒。宜秋西望碧參差，憶看鄉人禊飲時。斜倚水開花有思，緩隨風轉柳如痴。青天白日春常好，綠髮朱顏老自悲。跋馬臥堪塵滿眼，夕陽偷理釣魚絲。海棠開後數金沙，高架層層吐絳葩。咫尺西城無力到，不知誰賞魏家花。屋東瓜蔓已扶疏，小石藍花破萼初。從此到寒能幾日，風沙還見一年除。北山朝氣澹高秋，欲往愁沾獨少留。散策緣岡初見日，興隨雲盡復中休。熙河形勢壓西陲，不覺連營列漢旗。天子坐籌星兩兩，將軍歸佩印累累。稱觴別殿傳新曲，銜璧名王按舊儀。江漢一篇猶未美，周宣方事伐淮夷。鍛金以為曲，揉木以為直。直曲相後先，心手始兩得。秦人望屋食，以此當金革。君勿易耰耡，耰耡勝鋒鏑。水泠泠而北出，山靡靡而旁圍。欲窮源而不得，竟悵望以空歸。取車當要津，膏潤及遠野。與天常斡旋，如雨自奔瀉置心亦何有，在物偶相假。此理及可言，安得圓機者。田父結田廬，聊容一身息。呼兒取茅竹，不借鄉人力。起行廬旁朝，歸臥廬下夕。悠悠各有願，勿笑田廬窄。橋橫葛仙陂，住近楊雄宅。主人胡不歸，為我炊香白。陂麥連雲慘淡黃，綠陰門巷不多涼。更無一片桃花在，借問春歸有底忙。神闕澹朝暉，蒼蒼露未曦。龍車不可望，投老涕沾衣。呼門初起外廷臣，秀氣稜稜動搢紳。談論坐來能慰我，篇章傳出亦驚人。生芻一束他年闕，伐木相求此地新。便欲與君同樂處，窮通餘事不關身。道人投老寄山林，偶坐翛然洗我心。夢境此身能且在，明年寒食更相尋。淨相前朝寺，荒涼二十秋。曾遊減劫壞，今遇勝緣修。湖海十年舊，林塘三畝餘。靜非談者隱，貧勝富人居。列鼎亦何有，幅巾聊自如。猶應不獨善，學子滿階除。秋暑汗流如炙輠，敝衣溼蒸塵垢涴。施施眾蝨當此時，擇肉甘於虎狼餓。咀齧侵膚未雲已，爬搔次骨終無那。時時對客輒自捫，千百所除才幾個。皮毛得氣強復活，爪甲流丹真暫破。未能湯休取一空，且以火攻令少挫。踞爐熾炭已不暇，對龜張衣誠未過。飄零乍若蛾赴燈，驚擾端如蟻施磨。欲毆百惡死焦灼，肯貸一凶生棄播。已觀細黠無所容，未放老奸終不墮。然臍郿塢患溢世，焚寶鹿臺身易貨。冢中燎入化秦屍，池上焮隨遷莽坐。彼皆勢極就煙埃，況汝命輕俟涕唾。逃藏壞絮尚欲索，埋沒死灰誰復課。薰心得禍爾莫悔，爛額收功吾可賀。猶殘眾蟣恨未除，自計寧能久安臥。世故紛紛漫白頭，欲尋歸路更遲留。鍾山北繞無窮水，散發何時一釣舟。蘇州司業詩名老，樂府皆言妙入神。看似尋常最奇崛，成如容易卻艱辛。離別何言邂逅同，今知相逐似雲龍。蒼煙白霧千山合，綠樹青天一水容。已謝道塗多自放，將歸田裡更誰從。龐公有意安巢穴，肯問簞瓢與萬鍾。榮祿嗟何及，明恩愧未酬。欲尋西掖路，更上北山頭。為有檀欒佔雒陽，憶歸杖策此徜徉。觀魚得意還知樂，入鳥忘機肯亂行。未敢許君輕去國，不應如我漫為郎。中園日涉非無趣，保此千鍾慰北堂。多難漂零歲月賒，空餘文墨舊生涯。相看楚越常千里，不及朱陳似一家。發為感傷無翠葆，眼從瞻望有玄花。唯詩與我寬愁病，報爾何妨賦棣華。都城落日馬蕭蕭，雨壓春風暗柳條。天際歸艎那可望，只將心寄海門潮。一溪清瀉百山重，風物能留邴曼容。後夜肯思幽興極，月明孤影伴寒鬆。相扶照水弄春柔，發似矜誇歛似羞。碧合晚雲霞上起，紅爭朝日雪邊流。我無丹白知如夢，人有朱銳見即愁。疑此冶容詩所忌，故將樛木比綢繆。禪房借枕得重欹，陳跡翛然尚有詩。嗟我與公皆老矣，拂天松柏見栽時。千載朱弦無此悲，欲彈孤絕鬼神疑。故人舍我閉黃壤，流水高山心自知。殘暑安所逃，彎碕北窗北。伐翳作清曠，培芳衛岑寂。投衣掛青枝，敷簟取一息。涼風過碧水，俯見游魚食。永懷少陵詩，菱葉淨如拭。誰當共新甘，紫角方可摘。一水衣巾翦翠綃，九峰環佩刻青瑤。生才故有山川氣，卜築兼無市井囂。三葉素風門閥在，十年陳跡履綦銷。歸榮早晚重攜手，莫負幽人久見招。官身有吏責，觸事遇嫌猜。野性豈堪此，廬山歸去來。日月沄沄與水爭，披襟照見發華驚。少年憂患傷豪氣，老去經綸誤半生。休向朝廷論一鶚，只知田裡守三荊。清溪幾曲春風好，已約歸時載酒行。壯士軒昂非自謀，近臣當為國深憂。區區女子無高意，追念牛衣暖即休。夜別江船曉解驂，秋城氣象亦潭潭。山從樹外責爭出，水向沙邊綠半涵。行問牆夫多不記，坐論公瑾少能談。只愁地僻無鑋客，舊學從誰得指南。千里歸來倦宦身，欲尋田宅豫求鄰。能將孝友傳家世，鄉邑如君更幾人。一公持一鉢，想復度遙岑。地瘦無黃犢，春來草更深。投老唯公最故人，相尋長恨隔城闉。百年俯依隨薪盡，畫手空傳淨戒身。白煙瀰漫接天涯，黯黯長空一道斜。有似錢塘江上望，晚潮初落見平沙。恆天青鬱郁，千峰互崷崒。放馬倚長崖，煙雲爭吐沒。遠疑嵩華低，近豈潛衡匹。奚為鮮眺覽，過者輒倉卒。吾將凌其巔，震盪睨溟渤。旁行告予言，世孰於此忽。邃深不可俯，儲藏盡妖物。踴躍狼虎群，蜿蜒蛇虺窟。惜哉危絕山，歲久沉汨沒。誰將除茀塗，萬里遊人出。怒水憑風雪壟高，亂流追我只魚舠。忽看淮月臨寒食，想映江春聽伯勞。道義當成麟一角，文章已禿兔千毫。後生可畏吾知子，南北何時見兩髦。佇立望鍾山，陽春更蕭瑟。暮尋北郭歸，故繞東岡出。烏石岡頭上冢歸，柘岡西畔下書帷。辛夷花發白如雪，萬國春風慶曆時。戴盆難與望天兼，自怪虛名亦自嫌。槁壤太牢俱有味，可能蚯蚓獨清廉。誰將石黛染春潮，復捻黃金作柳條。西崦東溝從此好，筍輿追我莫辭遙。靈山寧與心為仇，斤斧侵凌自不休。水玉比來聞長價，市人無數起相讎。槐陰過雨盡新秋，盆底看雲映水流。忽憶小金山下路，綠蘋稀處看遊鯈。客舍飛塵尚滿韉，卻尋東路想茫然。白頭反哺秦烏側，流血思歸蜀鳥前。今日相逢知悵望，幾時能到與留連。行看萬里雲西去，倚馬春風不忍鞭。東岡歲晚一登臨，共望長河映遠林。萬竅怒呺風喪我，千波競湧水無心。都城花木久知春，北路餘寒尚中人。宿草連雲青未得，東風無賴只驚塵。令尹犀舟失去期，憮然憑几佔文移。勸君慎莫讒風伯，會有開帆破浪時。霾風攜萬物，暴雨膏九州。卉花何其多，天闕亦已稠。白日不照見，乾坤莽悲愁。時也獨奈何，我歌無有求。舉族貧兼病，煩君藥石功。長安何日到，一一問歸鴻。白日照四方，當在中天留。春風地上行，當與時周遊。和氣所披拂，槁乾卻溼柔。愛慾傳萬物，勢難停一州。棲棲孔子者，惜日此之由。不能使此邦，利澤施諸侯。豈若駕以行，使我遇者稠。當時三千人，齊宋楚陳周。小者傳吾粗，大能傳奧幽。道散學以聖，眾源乃常流。吾初如匏瓜，彼亦孰知丘。唯士欲自達，窮通非外求。豈必相天子，乃能經九疇。行雖恥強勉，閉戶非良謀。附巘憑崖豈易躋，無心應合與雲齊。橫身勢欲填滄海，肯為行人惜馬蹄。早知皆是自拘囚，年少因何有旅愁。自是不歸歸便得，陸乘肩輿水乘舟。四月揚州芍藥多，先時為別苦風波。還家忽忽驚秋色，獨見黃花出短莎。我自山中客，何緣有此名。當緣琴不鼓，人不見虧成。夜雲不見天，況乃星與月。蕭蕭暗塵走，坎坎寒更發。樓歌客尚飲，酪酊不畏雪。巷哭復有人，鄰風送幽咽。紛然各所遇，悲喜孰優劣。君方感莊周，浩蕩擺羈絏。歸來亦置酒，玉指調絃撥。獨我坐無為，青燈對明滅。恰有三百青銅錢，憑君為算小行年。坐中亦有江南客，自斷此生休問天。道人心與世無求，隱几蕭然在此樓。坐對高梧傾曉月，看翻清露洗新秋。登臨更欲邀元亮，披寫還能擬惠休。顧我不知天上樂，虛疑昨夜夢仙遊。身隨飢馬日中行，眼入風沙困欲盲。心氣已勞形亦弊，自憐於世欲何營。風駛柳條乾，駝裘未勝寒。殷懃陌上日，為客暖徵鞍。吾聞人之初，好惡尚無朕。帝與鑿耳目，賢愚遂殊品。爾來百千年，轉化薄愈甚。父翁相販賣，浮詐誰能審。睢盱猴纓冠，狼籍鼠穴寢。滄海恐值到，誰論魚鱉淰。鴞聲雖雲惡，革去在食葚。嗟誰職教化，獨使此風稔。恬觀不知救，坐費太官廩。予生少而戇，好古乃天稟。念此俗衰壞，何嘗敢安枕。有時不能平，悲吒失食飲。唯子同我病，亦或涕沾衽。謂予可告語，密以詩來諗。爛然辭滿紙，秋水濯新錦。窮觀何拳拳，靜念復凜凜。賤貧欲救世，無寧猶拾瀋。說窮且版築，尹咄唯烹飪。逢時豈遽廢，避俗聊須噤。徂年幸未暮，此意可勤恁。我起影亦起，我留影逡巡。我意不在影，影長隨我身。交遊義相好，骨肉情相親。如何有乖睽，不得同苦辛。昏昏白日臥，皎皎中夜愁。明月入枕蓆，涼風動念幬。蛬蟬相鳴悲，上下無時休。徒能感我耳，顧爾安知秋。一馬常隨世事馳，豈論江激與河湄。已成白髮潘常侍，更似青衫杜拾遺。勳業儻來知有命，文章聊欲見無期。喜君材俊能從我，力學何妨和子思。身如泡沫亦如風，刀割香塗共一空。宴坐世間觀此理，維摩雖病有神通。日月隨天旋，疾遲與天謀。寒暑自有常，不顧萬物求。蜉蝣蔽朝夕，蟪蛄疑春秋。眇眇上古歷，迴環今幾周。紅蕊曾遊此地來，青青今見數枝梅。只應尚有嬌春意，不肯凌寒取次開。謝朓城中守，梁鴻墓下歸。素車馳吉路，丹旐卷寒輝。撫幾虛容在，瞻圖實貌非。無因置一酹，空此嘆長違。杯酒邗溝上，紛紛已十年。音容常想見，風跡每流傳。老去元卿位，新開太守阡。慶門當更大，子弟固多賢。朱顏日夜不如故，深感杏花相映紅。盡日獨行春色裡，醉吟誰肯伴衰翁。走馬白下門，投鞭謝公墩。昔人不可見，故物尚或存。問樵樵不知，問牧牧不言。摩挲蒼苔石，點檢屐齒痕。想此絓長檣，想此倚短轅。想此玩雲月，狼籍盤與樽。井逕亦已沒，漫然禾黍村。摧藏羊曇骨，放浪李白魂。亦已同山丘，緬懷蒔蘭蓀。小草戲陳跡，甘棠詠遺恩。萬事付鬼籙，恥榮何足論。天機自開闔，人理孰畔援。公色無懼喜，儻知禍福根。涕淚對桓伊，暮年無乃昏。北風吹人不可出，清坐且可與君棋。明朝投局日未晚，從此亦復不吟詩。此身已是一枯株，所記交朋八九無。唯有微之來訪舊，天寒幾夕擁山爐。澗水無聲繞竹流，竹西花草弄春柔。茅檐相對坐終日，一鳥不鳴山更幽。西江望士眾長兼，卓犖傳家在一男。壯志異時開史牒，妙齡終日對書龕。桂堂發策收科選，櫻苑頒詩豫宴酣。大邑援琴聊試可，小州懷紱果才堪。分臺拜職榮先入，抗疏辭恩恥橫覃。勁操比鬆寒不撓，忠言如藥苦非甘。龍鱗直為當官觸，虎穴寧關射利探。朱轂獸頭終協夢，粉闈雞舌更須含。均輸北轉荊門鷁，勸課西臨蜀市蠶。期信有兒迎郭汲，食貧無地乞羊曇。櫜垂鈴棧駝鳴（囗中加竭去立），節擁棠郊虎視眈。歸見廣墀瞻斧藻，對揚初服改朱藍。進班華省財方阜，出按窮邊虜稍戡。帝命賈琮當冀北，民歌姬奭次周南。投壺饗客魚無乙，伐鼓搜兵馬有驔。鯨鬣掀紅旗杳杳，虯髯吒黑纛鬖鬖。威加諸部風霜肅，惠浸連營雨露涵。大斗時時能劇飲，輕裘往往只清談，乾龍已應天飛五，晉馬徐觀晝接三。道在君臣方自合，德侔鄉長亦誰慚。便蕃肯較平生寵，放曠皆知雅性妉。委佩去辭廷殖殖，揚舲來得府潭潭。一尊客語從容盡，千里人情委曲諳。豈但故多扶杖祝彭聃。幕中俊乂閒刀筆，帳下驍雄冷劍鐔。楚地怪須留汲黯，蕭規疑欲付曹參。從來貴勢公何慕，自是賢名上所貪。未信逸身今以老，且當憂國每如惔。論心邂逅膠投漆，搔首低徊雪滿簪。鎮撫未驚移歲月，追攀曾許賞煙嵐。餘歡遽隔新亭餞，宿惠難忘舊館驂。捲曲尚誰知散櫟，崢嶸空此詠枯楠。彩絳縫囊海上舟，月團蒼潤紫煙浮。集英殿裡春風晚，分到並門想麥秋。初登張公門，公子始冠幘。於今見公子，與我偕鬢白。山林坐語笑，宛我在公側。豈惟貌如之，侃侃有公德。憶公營瀨鄉，許我歸作客。我歸公既逝，惆悵難再得。得子如得公，交懷我忻戚。漂搖將安往，稅駕止一昔。寤言且勿寐，庶以永今夕。何時復能還，裹飯冶城宅。碧月團團墮九天，封題寄與洛中仙。石樓試水宜頻啜，金谷看花莫漫煎。眾人紛紛何足競，是非吾喜非吾病。頌聲交作莽豈賢，四國流言旦猶聖。唯聖人能輕重人，不能銖兩為千鈞。乃知輕重不在彼，要之美惡由吾身。泊船香爐峰，始與子相識。寄書邗江上，詒我峰下石。緣以湘水竹，攜持與南北。永懷故人歡，不願百金易。竹枯歸樵蘇，石爛棄沙礫。夷門得邂逅，綠髮皆半白。追思少時事，俛仰如一夕。老矣無所為，空知念疇昔。常思一杯酒，要子相解釋。出門事紛紛，歸臥意還譏。聞當上湓水，持詔守嶺厄。方為萬里別，執手先慘慼。茲遊信浩蕩，山水多所得。為我謝香爐，風塵每相憶。秋雨漫漫夜朝復，可嗟蔀屋望重霄。遙知宴坐無餘念，萬事都從劫火燒。蒼黃離家問南北，中路思歸歸不得。風濤何處不驚人，雨雪前村更欺客。舊交旌旆此盤桓，見我即令兒解鞍。荒山樂官歌舞拙，提壺沽酒聊一歡。行藏欲語眉不展，互嘆別離心繾婘。行年半百勞如此，南畝催耕未宜晚。幸身無事時，種種妄思量。張三喘口窄，李四帽檐長。失腳落地獄，將身投鑊湯。誰知受熱惱，卻不解思涼。閩山到漳窮，地與南越錯。山川鬱霧毒，瘴癘春冬作。荒茅篁竹閒，蔽虧有城郭。居人特鮮少，市井宜蕭索。野花開無時，蠻酒持可酌。窮年不值客，誰與分杯杓。朝廷尚賀俊，磊砢充臺閣。君能喜節行，文藝又該博。超然萬里去，識者為不樂。予聞君子居，自可救民瘼。苟能御外物，得地無美惡。似聞最南方，北客今勿藥。林麓換風氣，獸蛇凋毒蟲。如漳猶近州，氣冷又銷鑠。珍足海物味，其厚不為薄。章舉馬甲柱，固已輕羊酪。蕉黃荔子丹，又勝楂梨酢。逢衣比多士，往往在丘壑。從容與笑語，豈不慰寂寞。太守好觴詠，嘉賓應在幕。想即有新詩，流傳至京洛。茂松修竹翠紛紛，正得山阿與水濆。笑傲一生雖自樂，有司還欲選方聞。三江風浪隔天台，想見當時賦詠才。近有高僧飛錫去，更無餘事出山來。猿猱歷歷窺香火，日月紛紛付劫灰。我欲相期談實相，東林何必謝劉雷。六幅生綃四五峰，暮雲樓閣有無中。去年今日長幹裡，遙望鍾山與此同。池散田田碧，臺敷灼灼紅。年華豈有盡，心賞亦無窮。病起行山山更險，下窮溪谷上通天。乘高欲作東南望，青壁鬆杉滿我前。井逕從蕪漫，青藜亦倦扶。百年唯有且，萬事總無如。棄置蕉中鹿，驅除屋上烏。獨眠窗日午，往往夢華胥。春入園林百草香，池塘冰散水生光。身閒是處堪攜手，何事低徊兩鬢霜。歷陽之南有牛渚，一風微吹萬舟阻。華戎蠻蜀古百川，合為大江神所躔。山盤水怒不得洩，到此乃有無窮淵。朱衣乘車作官庥，操制生殺非無權。陰靈祕怪不欲露，燬犀得禍豈偶然。種桃昔所傳，種棗予所欲。在實為美果，論材又良木。餘甘入鄰家，尚得饞婦逐。況餘秋盤中，快噉取饜足。風包墮朱繒，日顆皺紅玉。贄享古已然，豳詩自宜錄。沔懷青齊間，萬樹蔭平陸。誰雲食之昏，匿知乃成俗。廣庭觴聖壽，以此參餚蔌。願比赤心投，皇明儻予燭。一來齊境助奸臣，去誤驕王亦苦辛。魯國存亡宜有命，區區翻覆亦何人。淥淨堂前湖水淥，歸時正復有荷花。花前亦見餘杭姥，為道仙人憶酒家。天台一萬八千丈，歲晏老僧攜錫歸。前程好景解吟否，密雪亂雲緘翠微。孫陵西曲岸烏紗，知汝淒涼正憶家。人世豈能無聚散，亦逢佳節且吹花。漳水不灌鄴，不知幾何時。後世有史起，乃能為可為。餘嘗憐洺民，舄鹵半不治。頗覺漳可引，但為談者嗤。高議不同俗，功成人始思。夫子到官日，勿忘吾此詩。寵參時宰道人琳，氣蓋諸公弟季心。勝踐肯論山在險，冥搜欲與海爭深。搖搖北下隨帆影，踽踽東來想足音。握手更知禪迫遠，隔雲靈鷲碧千尋。漳南開士好叢林，慧劍何年出水心。獨往便應諸漏盡，相逢未免故情深。檻窺山鳥有真意，窗聽海潮非世音。一笑上方人事好，不知衰境兩侵尋。招提詩壁漫黃埃，忽忽籠紗兩過梅。老值白雞能不死，復隨春色破寒來。餘聞星墮地，往往化為石。石上有七星，此理餘莫測。持來當白日，光彩不為匿。恍如起鴻蒙，俛仰帝垣側。當由偶然似，見取參筆墨。豪心蕩珍異，樂以萬金得。南工始為偽，傅合巧無隙。亦時疑世人，故自有能識。解我蔥珩脫孟勞，暮年甘與子同袍。新詩比舊增奇峭，若許追攀莫太高。宜春舊臺沼，日暮一登臨。解帶行蒼蘚，移身坐綠陰。樹疏啼鳥遠，水靜落花深。無復增修事，君王惜費金。吳興太守美如何，柳惲詩才未足多。遙想郡人迎下擔，白蘋洲渚正滄波。持歸霄漢青綾被，去看吳都白馬潮。疊鼓渡江寒浪伏，鳴鐃入境野雲飄。魚穿楊柳誇鯨膾，人採芙蓉學細腰。家有三槐為太守，弟兄誰似李文饒。舟約刀頭止歲前，故人專使手書傳。出門江口問訊息，極目寒沙空渺然。天方獵中原，狐兔在所憎。傷哉六孱王，當此鷙鳥膺。搏取已掃地，翰飛尚憑凌。遊將跨蓬萊，以海為丘陵。勒石頌功德，群臣助驕矜。舉世不讀易，但以刑名稱。蚩蚩彼少子，何用辨堅冰。歲暮青條已見梅，餘花次第相爭開。淮南無此山林勝，作意春風更一來。路過潮溝八九盤，招提雪脊隱雲端。金鈿一一花總老，翠被重重山更寒。雲木何時兩翅翻，玉籠金鎖只煩冤。真須強學人間語，舉世無人解鳥言。染云為柳葉，剪水作梨花。不是春風巧，何緣有歲華。手得封題手自開，一篇美玉綴玫瑰。眾知圓媚難論報，自顧窮愁敢角才。君臥南陽惟畎畝，我行西路亦風埃。相逢不必嗟勞事，尚欲賡歌詠起哉。鄭子喜論兵，魁然萬人敵。嘗持一尺箠，跨馬河南北。方今邊利害，口手能講畫。疑師谷城翁，方略已自得。天兵卷甲老，壯士不肉食。低徊向詩書，文字銳鑴刻。科名又齟齬，棄置非人力。黃壟雕罽裘，逆旅同偪仄。秋風吹殘汴，霰雪已驚客。浩歌隨東舟，別我無慘惻。閩生今好遊，往往老妻息。南陔子所慕，天命豈終塞。五月祕府始曝書，一日江君來約予。世間雖有古畫筆，可往共觀臨石渠。我時冒熱跨馬去，開廚發匣鳴鎖魚。羲獻黑跡十一卷，水玉作軸排疏疏。最奇小楷樂毅論，永和題尾付官奴。又有四山絕品畫，戴嵩吳牛望青蕪。李成寒林樹半枯，黃筌工妙白兔圖。不知名姓貌人物，二公對奕旁觀俱。黃金錯鏤為投壺，粉幛復畫一病夫。後有女子執巾裾，床前紅毯平火爐。床上二姝展氍毹，繞床屏風山有無。堂上列畫三重鋪，此幅巧甚意思殊。孰真孰假丹青摹，世事若此還可籲。江南歲盡多風雪，也有紅梅漏洩春。顏色凌寒終慘澹，不應搖落始愁人。雲埋月缺暉寒灰，飈發齊如巨象豗。縱勇萬川冰柱立，紛披千障土囊開。魯門未怪爰居至，鄭圃何妨禦寇來。終夜不眠誰與共，坐忘唯有一顏回。城郭名王據兩陲，軍前一日送降旗。羌兵自此無傳箭，漢甲如今不解累。幕府上功聯舊伐，朝廷稱慶具新儀。周家道泰西戎喙，還見詩人詠串夷。空餘一丹旐，無復兩朱轓。寂寞蒜山渡，陂陀京口原。音容歸繪畫，才業付兒孫。尚有故人淚，滄江相與翻。翰墨隨談嘯，風流在弟兄。浮名同逆旅，壯志負平生。使節何年去，喪車故老迎。悠悠京口外，落日照銘旌。系身高處本無心，萬竅鳴時有玉音。欲作鏌耶為物使，知君能笑不祥金。先生歲晚事田園，魯叟遺書廢討論。問訊桑麻憐已長，按行鬆菊喜猶存。農人調笑追尋壑，稚子歡撥出候門。遙謝載醪怯惑者，吾今欲辯已忘言。散策東岡亦已勞，橫塘西轉有亭皋。絮飛度屋何許柳，花落填溝無數桃。太白巃嵷東南馳，眾嶺環合青紛披。煙雲厚薄皆可愛，樹石疏密自相宜。陽春已歸鳥語樂，溪水不動魚行遲。生民何由得處所，與茲魚鳥相諧熙。留犁撓酒得戎心，繡袷通歡歲月深。奉使由來須陸賈，離親何必強曾參。燕人候望空甌脫，胡馬追隨出蹛林。萬里春風歸正好，亦逢佳客想揮金。曉馬駸駸路阻修，春風漠漠上衣裘。三年銜恤空餘息，一日忘形願少留。末路悲歡隨俯仰，此生身世信沉浮。寄聲德操家人道，炊黍吾今且暫休。山雞照淥水，自愛一何愚。文采為世用，適足累形軀。嚴嚴中天閣，藹藹層雲樹。為子望江南，蔽虧無行路。平生湖海士，心跡非無素。老矣不自知，低徊如有慕。傷懷西風起，心與河漢注。哀鴻相隨飛，去我終不顧。崔嵬天門山，江水繞其下。寒渠已膠舟，欲往豈無馬。時恩繆拘綴，私養難乞假。低徊適為此，含憂何時寫。吾能好諒直，世或非詭詐。安得有一廛，相隨問耕者。朝紅一片墮窗塵，禪客翛然感此辰。更覺城中芳意少，不如山野早知春。天下紛紛未一家，販繒屠狗尚雄誇。東陵豈是無能者，獨傍青門手種瓜。雁生陰沙春，冬息陽海澨。冥冥取南北，豈以食為累。諮予愁病軀，樸鄙人所戲。無人治時難，量力當自棄。豈知塞上霜，飄然亦何事。高堂已白髮，愛日負明義。悲風吹平原，秣馬聊一愒。含懷孰與語，仰屋思漢喟。孟母知身從，萊妻恥人制。一肉儻易謀，萬鍾非得計。紛紛應接使人愁，與子從容喜問酬。他日故將泥自庇，今朝欲以雨相留。此山無躑躅，故國有楊梅。悵望心常折，殷懃手自栽。暮年逢火改，晴日對花開。萬里烏塘路，春風自往來。耒耜見於易，聖人取風雷。不有仁智兼，利端誰與開。神農后稷死，般爾相尋來。山林盡百巧，揉斲無良材。采采霜露下，披披煙雨中。薄茅以為友，短褐相與同。勿妒市門人，綺紈被奴僮。當慚邊城戍，擐甲徂春冬。永慶招提墨數行，歲時風露每悽傷。殘骸豈久人間世，故有情鍾未可忘。遊鯨厭海濁，齣戲清江湄。風濤助翻騰，網罟不敢窺。失身洲渚間，螻蟻乘其機。物大苦易窮，一窮無所歸。朝廷今日四夷功，先以招懷後殪戎。胡地馬牛歸隴底，漢人煙火起湟中。投戈更講諸儒藝，免冑爭趨上將風。文武佐時慚吉甫，宣王征伐自膚公。西崦水泠泠，沿岡有洊亭。自從春草長，遙見只青青。火暖窗明粥一盂，晨興相對寂無魚。超然聖寺山林外，別有禪天好淨居。重將壞色染衣裙，共臥鍾山一塢雲。客舍黃粱今始熟，鳥殘紅柿昔曾分。碧蕪平野曠，黃菊晚村深。客倦留甘飲，身閒累苦吟。汀沙雪漫水溶溶，睡鴨殘蘆晻靄中。歸去北人多憶此，每家圖畫有屏風。迢迢建業水，中有武昌魚。別後應相憶，能忘數寄書。虎士開閶闔，雞人唱九霄。雲移銀闕角，日轉玉廊腰。箒動川收潦，靴鳴海上潮。舞袍沾宿潤，拜笏擁殘飄。賜飲人何樂，歸嘶馬亦驕。低徊但忘食，吟詠得逍遙。古水縮蛟螭，憎山欲隳突。山只來伐之，半嶺跳齧膝。玉珂鳴塞空，組練光照日。崩騰赴不測，一陷常萬匹。神戰異人間，千秋為儵忽。泉旁往來客，夜寄幽人室。但聽鳴蕭蕭，何由見神物。天馬志萬里，駕鹽不如閒。壯士困局束，不如棄之完。利行有厄轍，勢涉無恬瀾。明明千年羞，促促一日歡。孰肯避此世，引身取平寬。超然子有意，為我歌考盤。予方慕孔氏，委吏久盤桓。得失未雲殊，聊各趨所安。鄭國欲弊秦，渠成秦富強。本始意已陋，末流功更長。維汴亦如此，浚源在淫荒。歸作萬世利，誰能弛其防。夷門築天都，橫帶國之陽。漕引天下半，豈雲獨荊揚。貨入空外府，租輸陳太倉。東南一百年，寡老無殘粻。自宜富京師，乃亦窘蓋藏。徵求過夙昔，機巧到莛芒。御史閔其然，志欲窮舟航。此言信有激，此水存何傷。救世詎無術，習傳自先王。念非老經綸，豈易識其方。我懶不足數，君材仍自強。他日聽施設，無乃棄篇章。殘生傷性老枕書，年少東來複起予。各據槁梧同不寐，偶然聞雨落階除。我行其野，春日遲遲。有苑者柳，在水之湄。有鳴倉庚，豈曰不時。求其友聲，頡之頏之。嗟我懷人，何日忘之。六日不檐，方何為期。期逝不至，我心西悲。跂予望之，其室則邇。一者之來，我心則喜。我之懷矣，升彼虛矣。愛而不見，云何籲矣。鬱金香是蘭陵酒，枉入詩人賦詠來。庭下北風吹急雪，坐間南客送寒醅。淵明未得歸三徑，叔夜猶同把一杯。吟罷想君醒醉處，鍾山相向白崔嵬。諸偶緣安有，實相非相偶。雖神如季咸，終亦失而走。吾子命世豪，術學窮無閒。直意慕聖人，不問閔與顏。彼昏何為者，誣構來（左口右顏）（左口右顏）。應逮犯秋陽，動為人所嘆。不恤我躬瘁，乃嗟天澤慳。令人念公卿，燁燁趨王班。泊無憫世意，狙猿而佩環。愛子所守卓，憂予不能攀。永矢從子游，合如扉上鐶。願言借餘力，迎浦疏潺潺。亦有衣上塵，可攀裨泰山。大江秋正清，島漵相縈彎。四盼浩無主，日暮煙霞斑。水竹密以勁，霜楓衰更殷。常託亦云健，行矣非閒關。相期東北遊，致館淮之灣。無為襲寧嬴，悠然及溫還。明星慘澹月參差，萬竅含風各自悲。人散廟門燈火盡，卻尋殘夢獨多時。剡剡風生晚，娟娟月上初。白沙眠騄驥，清浪浴潭魚。竟欲從君飲，猶便讀我書。斜陽不到處，牆角樹扶疏。老景春可惜，無花可留得。繞屋褚先生，蕭蕭何所直。每嫌柳渾青，追悵李太白。多謝安石榴，向人紅蕊拆。同學金陵最少年，奏書曾用牘三千。盛名非復居人後，壯歲如何棄我先。種橘園林無舊業，採蘋洲渚有新篇。蒜山東路春風綠，埋沒誰知太守阡。歌元豐，十日五日一雨風。麥行千里不見土，連山沒雲皆種黍。水秧綿綿復多稌，龍骨長乾掛樑梠。鰣魚出網蔽洲渚，荻筍肥甘勝牛乳。百錢可得酒鬥許，雖非社日長聞鼓，吳兒蹋歌女起舞，但道快樂無所苦。老翁塹水西南流，楊柳中間杙小舟。乘興欹眠過白下，逢人歡笑得無愁。北山雲漠漠，南澗水悠悠。去此非吾願，臨分更上樓。兒童聞太丘，邂逅兩心投。與汝今為伴，知吾不復憂。園桃已解萼，沙水欲驚舟。一見南飛雁，江邊肯更留。兒童繫馬黃河曲，近岸河流如可掬。任村炊米朝食魚，日暮滎陽驛中宿。投老經過身獨在，當時洲渚今平陸。秫黍冥冥十數家，仰視荒蹊但喬木。冰盤鱠美客自知，起看白水還東馳。爾來百口皆年少，歸與何人共此悲。海於天地間，萬物無不容。車螯亦其一，埋沒沙水中。獨取常苦易，衛生乏明聰。機緘誰使然，含蓄略相同。坐欲腸胃得，要令湯火攻。置之先生盤，噉客為一空。蠻夏怪四坐，不論殼之功。狼籍堆左右，棄置任兒童。何當強收拾，持問大醫工。自予營北渚，數至兩山間。臨路愛山好，出山愁路難。山花如水淨，山鳥與雲閒。我欲拋山去，山仍勸我還。祗應身後冢，亦是眼中山。且復依山住，歸鞍未可攀。遭時何必問功名，自古難將力命爭。萬戶侯多歸世胄，五車書獨負家聲。才華汝尚為丞掾，老懶吾今合釣耕。外物悠悠無得喪，春郊終日待相迎。放身千仞高，北望太行山。邑屋如螘蟻，蔽虧塵霧間。念此屋中人，當復幾人閒。雞鳴起四散，暮夜相與還。物物各自我，誰為賢與頑。賤氣即易凌，貴氣即難攀。愧予心未齊，俛首一破顏。蓼蟲事業無餘習，芻狗文章不更陳。隱几自憐居喪我，倨堂誰覺似非人。難堪藏室稱中士，祗合箕山作外臣。尚有少緣灰未死，欲持新句惱比鄰。越山長青水長白，越人長家山水國。可憐客子無定宅，一夢三年今復北。浮雲縹緲抱城樓，東望不見空回頭。人間未有歸耕處，早晚重來此地遊。恭軒靜對北堂深，新斸檀欒一畝陰。膝下往來前日事，眼中封植去年心。每懷樽斝沾餘瀝，獨喜絃歌有嗣音。肯構會須門閥大，世資何用滿籯金。嘗聞太丘長，德不負公卿。墟暮今千載，昆雲亦一城。本懷深閉蓄，餘論略施行。故自有仁政，能傳家世聲。日日思北山，而今北山去。寄語白蓮庵，迎我青松路。據梧枝策事如毛，久苦諸君共此勞。遙望南山堪散釋，故尋西路一登高。無動行善行，無明流有流。種種生住滅，念念聞思修。終不與法縛，亦不著僧裘。魯公之書既絕倫，歲久更為所珍。荒壇壞冢朽崖屋，剝落風雨埋煨塵。斷碑數尺誰所得，點畫入紙完如新。延陵公子好事者，拓取持寄情相親。六書篆籀數變改，訓詁後世多失真。誰初妄鑿妍與醜，坐使學士勞骸筋。堂堂魯公勇且仁，出遇世難親經綸。揮毫卓犖又驚俗，豈亦以此誇常民。但疑技巧有天得，不必勉強方通神。詩歌甘棠美召伯，愛惜蔽芾由思人。時危忠誼常恨少，寶此勿復令埋堙。野水從橫漱屋除，午窗殘夢鳥相呼。春風日日吹香草，山北山南路欲無。杖藜隨水轉東岡，興罷還來赴一床。堯桀是非時入夢，固知餘習未全忘。客舍街南初著巾，與君兄弟即相親。當年豈意兩家子，今日更為同社人。京洛風塵嗟阻閣，江湖杯酒惜逡巡。歸帆嶺北茫茫水，把手何時寂寞濱。昔人何計亦何思，許國憂民適此時。寓興中園為遠趣，託名華榜有新詩。數株碧柳蒼苔地，一丈紅蕖淥水池。坐聽楚謠知歲美，想銜杯酒問花期。城郭山林路半分，君家塵土我家雲。莫吹塵土來汙我，我自有云持寄君。奸罔紛紛不為明，有心天下共無成。空令執筆螭頭者，日記君臣口舌爭。清燕新碑得自蒙，行吟如到此堂中。吏無田甲當時氣，民有莊周後世風。庭下早知閒木索，坐間遙想御絲桐。飄然一往何時得，俛仰塵沙欲作翁。不見驪塘路，茫然四十春。長為異鄉客，每憶故時人。水閱公三世，雲浮我一身。濠梁送歸處，握手但悲辛。悠悠隴頭水，日夜向西流。行路未雲已，歸人空復愁。文章合用世，顏發未驚秋。一聽秦聲罷，還來上國遊。殿閣掄材覆等差，從臣今日擅文華。楊雄識字無人敵，何遜能詩有世家。舊德醉心如美酒，新篇清目勝真茶。一觴一詠相從樂，傳說猶堪異日誇。江梅落盡雨昏昏，去馬來牛漫不分。當此沈陰無白日，豈知炎旱有彤雲。琴絃欲緩何妨促，畫蠹微生故可薰。回首涼秋知未遠，會須重曝阮郎褌。曲沼融融泮盡澌，暖煙籠瓦碧參差。人情共恨春猶淺，不問寒梅有幾枝。同時獻賦久無人，握手悲歡跡已陳。它日白衣霄漢志，暮年朱紱水雲身。虛容劍幾今長夜，小隱山林只舊春。豈惜埋辭追往事，齒衰才盡獨傷神。畫舸幽尋北果園，應將陳跡問桑門。地隨牆墅行多曲，天著岡巒望易昏。故國時平空有木，荒城人少半為村。悠悠興廢皆如此，賴付乾愁酒一樽。愛公池館得忘機，初日留連至落暉。菱暖紫鱗跳覆沒，柳陰黃鳥囀還飛。徑無凡草唯生竹，盤有嘉蔬不採薇。勝事閬州雖或有，終非吾土豈如歸。朔風積夜雪，明發洲渚淨。開間望鍾山，松石皓相映。故人過我宿，未盡躋攀興。而我方渺然，長沙一歸艇。款段庶可策，柴荊當未暝。與子出東岡，牆西掃新徑。黃鶴撫四海，翻然落中州。一聽笙與鏞，低迴如有求。飛鳴阿閣上，好與鳳皇遊。顧憐魯東門，無事反悲愁。歲晏忽驚矯，問胡不少留。因知網羅外，猶有稻粱謀。水精為宮玉為田，姮娥縞衣洗朱鉛。宮中老兔非日浴，天使潔白宜嬋娟。揚須弭足桂樹間，桂花如霜亂後前。赤鴉相望窺不得，空疑兩瞳射日丹。東西跳梁自長久，天畢橫施亦何有。憑光下視罝網繁，衣褐紛紛漫回首。去年驚墮滁山雲，出入虛莽猶無群。奇毛難藏果亦得，千里今以窮歸君。空衢險幽不可返，食君庭除嗟亦窘。今序得為此兔謀，豐草長林且遊衍。小雨輕風落楝花，細紅如雪點平沙。槿籬竹屋江村路，時見宜城賣酒家。范雎相秦傾九州，一言立斷魏齊頭。世間禍故不可忽，簀中死屍能報讎。鬆篁不動翠相重，日射流塵四散紅。地上行人愁暍死，那知高處有清風。帝力護禪林，滄洲側布金。樓依水月觀，門接海潮音。開士但軟語，遊人多苦吟，曾同方丈宿，燈火夜沉沉。邂逅聯裾殿閣春，卻愁容易即離群。相知不必因相識，所得如今過所聞。近代聲名出廬駱，前朝筆墨數淵雲。與公家世由來事，愧我初無百一分。水村悲喜拆書看，聞道幷州九月寒。憶得此時花更好，舉家憐女不同盤。兩朝人物嘆賢豪，凜凜清見晚見褒。江漢但歸滄海闊，丘陵難學太山高。放懷詩酒機先息，回首功名世自勞。久願作公樽俎客，恨無三畝斲蓬蒿。大曆才臣有此州，昆雲今駕鹿轓遊。從來所至邦人喜，真復能分聖主憂。千里封疆何足治，一時名跡故應留。屬城舊吏雖疲懶，尚可揮毫敵李舟。千古雄文造聖真，眇然幽思入無倫。他年未免投天祿，虛為新都著劇秦。涿州沙上望桑乾，鞍馬春風特地寒。萬里如今持漢節，卻尋此路使呼韓。盧仝不出憎流俗，我卜郊居避俗憎。仝有鄰僧來乞米，我今送米乞鄰僧。蹇驢愁石路，餘亦倦躋攀。不見道人久，忽然芳歲殘。朝隨雲暫出，暮與鳥爭還。杳杳青松壑，知公在兩間。晚扶衰憊寄人間，應接紛紛只強顏。掛席每諳東匯水，採芝多夢舊遊山。故人獨往今為樂，何日相隨我亦閒。歸見江東諸父老，為言飛鳥會知還。無田士相吊，亦以廢燕樂。我官雖在朝，得飲乃不數。詩書向牆戶，賓至無杯杓。空取上古言，酬之等糟粕。有如揚子云，歲晚天祿閣。但無載酒人，識字真未博。叔兮歸自東，一笑堂上酌。緒餘不及客，兒女聊相酢。高談非世歡，自慰亦不惡。寄言繁華子，此趣由來各。百年文物士優遊，萬國今方似綴旒。發策東堂招儁乂，回輿北苑罷倡優。忽隨諸彥登龍尾，尚憶當年應鵠頭。獨望清光無補報，更慚虛食太官羞。吳楚東南最上游，江山多在物華樓。遙瞻旌節臨尊俎，獨臥柴荊阻獻酬。想有新詩傳素壁，怪無餘墨到滄洲。湡浯南望重重綠，章水還能向此流。明碧軒南竹數叢，別來江外幾秋風。道人無復人間世，嗟我今為白髮翁。賤貧奔走食與衣，百日奔走一日歸。平生歡意苦不盡，正欲老大相因依。空房蕭瑟施繐帷，青燈半夜哭聲稀。音容想像今何處，地下相逢果是非。聞有名花即謾栽，殷懃準擬故人來。故人歲歲相逢晚，知復同看幾度開。青丘神父能為政，碧落仙翁好作詩。舊事齊兒應共記，新篇楚老得先知。懷磚大峴如迎日，供帳閶門勝去時。若與鴟夷鬥百草，錦囊佳麗敵西施。舍南舍北皆種桃，東風一吹數尺高。枝柯蔫綿花爛熳，美錦千兩敷亭皋。晴溝漲春綠周遭，俯視紅影移漁舠。山前邂逅武陵客，水際彷佛秦人逃。攀條弄芳畏晼晚，已見黍雪盤中毛。仙人愛杏令虎守，百年終屬樵蘇手。我衰此果復易朽，蟲來食根那得久。瑤池紺絕誰見有，更值花時且追酒。君能酩酊相隨否。天旋無窮走日月，青發能禁幾回首。兒呻婦嘆冬復春，強欲笑歌難發口。黃卷幽尋非貴嗜，藜床穩臥雖貧有。二物長乖亦可憐，一生所得猶多苟。蒼藤翠木江南山，激激流水兩山間。山高水深魚鳥樂，車馬跡絕人長閒。雲埋樵聲隔蔥蒨，月弄釣影臨潺湲。黃塵滿眼衣可濯，夢寐惆悵何時還。黃雀有頭顱，長行萬里餘。想因君出守，暫得免包苴。滿眼霜吹宿草根，謾知新歲不逢春。卻疑青嶂非人世，更覺黃雲是塞塵。萬里張侯能奉使，百年曾子肯辭親。自憐許國終無用，何事紛紛客此身。留連山水住多時，年比馮唐未覺衰。篝火尚能書細字，郵筩還肯寄新詩。胡床月下知誰對，蠻榼花前想自隨。投老主恩聊欲報，每瞻高躅恨歸遲。宿雨清畿甸，朝陽麗帝城。豐年人樂業，隴上踏歌聲。籜龍將雨繞山行，注遠投深靜有聲。雲湧浴槽朝自暖，虹垂齋鑊午還晴。銅瓶各滿幽人意，玉甃因高正士名。神力可嗟妨智巧，桔槔零落便苔生。何知此邂逅，談笑接清揚。對雪知春淺，回燈焟夜長。密雲通炫晃，殘月墮冥茫。故有臨邛客，抽毫興未忘。久知乘傳入西州，雞黍從容本不謀。戶外驚塵尺書至，眼中飛浪片帆收。山林病骨煩三顧，湖海離腸欲萬周。尚有光華賁岑寂，篋中佳句得長留。世傳壽可三鬆倒，此語難為常人道。人能百歲自古稀，鬆得千年未為老。我移兩鬆苦不早，豈望見渠身合抱。但憐眾木總漂搖，顏色青青終自保。兔絲茯苓會當有，邂逅食之能壽考。不知篝火定何人，且看森垂覆荒草。君詩愛我亦古意，秀眉昔比南山栲。復謂留侯不及我，人或笑君無白皁。求仙辟穀彼誠悞，未見赤松飢已槁。豈如強飯適志遊，封殖蒼官蔭華皓。赤松復自無特操，上下隨煙何慅慅。蒼官受命與舜同，真可從之忘發縞。詩雖祝我以再黑，積雪已多安可掃。試問蒼官值歲寒，戴白孰與蒼然好。鍾山漠漠水洄洄，西有陵雲百尺臺。萬物已隨和氣動，一樽聊與故人來。天邊幽鳥鳴相和，地上晴煙掃不開。愁眼看春長恐盡，直須去取六龍回。百年文物士優遊，萬國今方似綴旒。發策東堂招儁乂，回輿北苑罷倡優。忽隨諸彥登龍尾，尚憶當年應鵠頭。獨望清光無補報，更慚虛食太官羞。結綺臨春草一丘，尚殘宮井戒千秋。奢淫自是前王恥，不到龍沈亦可羞。燒夜郊原百草荒，弊裘朝去犯嚴霜。殘年意象偏多感，回首風煙更異鄉。往返自非名利役，辛勤應見友朋傷。章江猶得同遊處，最愛梅花蘸水香。擾擾今非昔，漫漫夜復晨。風沙不貸客，雲日欲迷人。散發愁邊老，開顏醉後春。轉思江海上，一洗白綸巾。沁水名園好物華，露盤分送子云家。新妝欲應何人面，彩筆知書幾葉花。曾和郢中歌白雪，亦陪天上飲流霞。春風已得同心賞，更擬攜詩載酒誇。漠漠春風裡，茸茸綠未齊。平田鴉散啄，深樹馬迎嘶。地入河流曲，天隨日去低。高城已在眼，聊復解輕齎。細書妨老讀，長簟愜昏眼。取簟且一息，拋書還少年。丹陽太守意如何，先謁茅卿始下車。展節事君三黜後，收心奉道五旬餘。回尋靈藥逢芝圃，欲叩真關借玉書。不用從人問通塞，天教吏隱接仙居。溪橋接桑畦，釣籠曉群過。今朝去何早，向晚蠶恐餓。翩翩白鳧鷗，泛泛水中游。西來久不見，夢想在滄洲。欲尋阿練若，曳屐出東岡。澗谷芳菲少，春風著野桑。大梁春費寶刀催，不似湖陰有早梅。今日盤中看翦綵，當時花下就傳杯。紛紛自向江城落，杳杳難隨驛使來。知憶舊遊還想見，西南枝上月徘徊。車馬紛紛白晝同，萬家燈火暖春風。別開閶闔壺天外，特起蓬萊陸海中。盡取繁華供俠少，只分牢落與衰翁。不知太乙遊何處，定把青藜獨照公。荒村日午未開門，雨後餘花滿地存。舉世但能旌隱逸，誰人知道是王孫。少狂喜文章，頗覆好功名。稍知古人心，始欲老蠶耕。低徊但志食，邂逅亦專城。仰慚冥冥士，俯愧擾擾甿。良夜未遽央，青燈數寒更。撥書置左右，仰屋慨平生。楊柳杏花何處好，石樑茅屋雨初乾。綠垂靜路要深駐，紅寫清陂得細看。雪山馬口出琉璃，聞說諸天與護持。此水遙連八功德，供人真淨四威儀。當時迦葉無塵染，何事閿鄉有土思。道力起緣非一路，但知瓢飲是生疑。百金聚一冶，所賦以所遭。此豈異莫耶，奈何獨當樵。朝出在人手，暮歸在人腰。用舍各有時，此日兩無邀。青煙漠漠雨紛紛，水殿西廊北苑門。已著單衣猶禁火，海棠花下怯黃昏。綠草無端倪，牛羊在平地。芊綿杳靄間，落日一橫吹。超遙送逸響，澶漫寫真意。豈比賣餳人，吹簫販童稚。樹老垂纓亂，祠荒向水開。偶人經雨踣，古屋為風摧。野鳥棲塵座，漁郎奠竹杯。欲傳山鬼曲，無奈楚詞哀。西城方外士，傳法自南華。高蹈玩一世，旁通兼數家。來遊仁者靜，傳詠正而葩。乘興何時再，還能託後車。文卓始隋唐，進取歸一律。安知鴻都事，竟用程人物。變今嗟未能，於己空自咄。流波亦已漫，高論常見屈。故令俶儻士，往往棄堙鬱。皋陶敘九德，固有知人術。聖世欲爾為，徐觀異人出。羈旅兒童得近鄰，相知邂逅即情親。當時豈意兩家子，此地更為同社人。勳業彈冠知白首，文章投筆讓青春。萬金雖愧君多產，比我淵明亦未貧。收科天陛頃同時，回首相歡事亦稀。追講舊遊犀塵脫，交酬新唱彩箋飛。直須傾倒樽中酒，休惜淋浪飛上衣。日暮主翁留客轄，會稽聊滯買臣歸。暑往詎幾時，涼歸亦云暫。相隨東山樂，及此身無憾。聊回清池柂，更伏荒城檻。采采黃金花，持杯為君泛。夜開金鑰詔辭臣，對御抽毫草帝綸。須信朝家重儒術，一時同榜用三人。四山翛翛映赤日，田背坼如龜兆出。湖陰先生坐草室，看踏溝車望秋實。雷蟠電掣雲滔滔，夜半載雨輸亭皋。旱禾秀髮埋牛尻，豆死更蘇肥莢毛。倒持龍骨掛屋敖，買酒澆客追前勞。三年五穀賤如水，今見西成復如此。元豐聖人與天通，千秋萬歲與此同。先生在野故不窮，擊壤至老歌元豐。樓堞相望一日程，春風吹急似搖旌。莫言樂國無愁夢，賴把新詩有故情。客舍五漿非所願，私田三徑會須成。青雲自致歸公等，如我何緣得此聲。赤車使者錦帳郎，從客珂馬留閒坊。紫芝眉宇傾一坐，笑語但聞雞舌香。藥名勸酒詩實好，陟釐為我書數行。真珠的皪鳴槽床，金罌琥珀正可嘗。史君子細看流光，莫惜覓醉衣淋浪。獨醒至死誠可傷，歡華易盡悲酸早，人間沒藥能醫老。寄言歌管眾少年，趁取烏頭未白前。文章晉康樂，經術漢公孫。舊秩疑丞貴，前功保傅尊。傳呼猶在耳，會哭已填門。蕭瑟城南路，鳴笳上九原。叔寶傾陳衍弊樑，可嗟曾不見興亡。齋祠父子終身費，酣詠君臣舉國荒。南狩皖山非故地，北師淮水失名王。天移四海歸真主，誰誘昏童肯用良。終賈年方妙，蕭曹地已親。優遊太平日，密勿老成人。抗論辭多祕，賡歌跡已陳。功名千載下，不負漢庭臣。感會真奇遇，飛揚獨妙齡。他年西餞日，此夜上騎星。宿惠留藩屏，餘忠在禁庭。音容無處所，彷佛寄丹青。園蔬小摘嫩還抽，畦稻新舂滑欲流。枕簟不移隨處有，飽餐甘寢更無求。陽回力猶邅，陰合勢方鞏。填空忽汗漫，造物誰慫恿。輕於擘絮紛，細若吹毛氄。雲連晝已瞀，風助宵仍洶。憑陵雖一時，變態亦千種。簾深卷或避，戶隘關猶擁。滔天有凍浪，匝地無荒隴。飛揚類挾富，委翳等辭寵。穿幽偶相重，值險輒孤聳。積慘會將舒，群輕那久重。紛華始滿眼，消釋不旋踵。槁樹散飛花，空檐落縣湩。還當困炎熱，以此滌煩壅。共約市南人，收藏不為冗。山泉墮清陂，陂月臨靜路。惜哉此佳境，獨賞無與晤。埭口哆陂陰，要予水西去。呼僮擁草垡，復使東南注。蹋月看流水，水明搖盪月。草木已華滋，山川復清發。褰裳伏檻處，綠淨數毛髮。誰能挽姮娥，俯濯凌波襪。雲山參差碧相圍，溪水詰曲帶城陴。溪窮壤斷至者誰，予獨與子相諧熙。山城之西鼓吹悲，水風蕭蕭不滿旗。子今去此來無時，予有不可誰予規。知子鳴弦意在山，一官聊復戲人間。能為白下東南尉，藜杖緇巾得往還。落盡群花獨自芳，紅英渾欲拒嚴霜。開元天子千秋節，戚里人家承露囊。千山訪我幾摧輈，清坐來看十日留。勢利白頭何足道，古人傾蓋有綢繆。任公蹲海濱，一釣飽千里。用力已雲多，釣緡亦難理。巨魚暖更逃，壯士飢欲死。遊鯈不可數，空滿滄浪水。輟學以從仕，仕非吾本謀。欲歸諒不能，非敢忘林丘。臨餐恥苟得，冀以盡心酬。萬事等畫墁，雖勤亦何收。揚揚古之人，彼職乃無憂。感子撫我厚，欲言秪慚羞。五馬渡江開國處，一牛吼地作庵人。結蟠茅竹才方丈，穿築溝園未過旬。我久欲忘言語道，君今來見句文身。思量何物堪酬對，棒喝如今總不親。浩蕩宮門白日開，君王高拱試群材。學如吾子何憂失，命屬天公不可猜。意氣未直輕感慨，文章尤忌數悲哀。男兒獨患無名爾，將相誰雲有種哉。君作新臺擬峴山，羊公千載得追攀。歌鍾殷地登臨處，花木移春指顧問。城似大堤來宛宛，溪如清漢落潺潺。時平不比徵吳日，緩帶尤宜向此閒。獨龍岡北第三峰，逋客歸來老更慵。敗屋數椽青繚繞，冷雲深處不聞鍾。麗澤門西日未俄，水明沙淨卷纖羅。綠瓊洲渚青瑤嶂，付與詩工敢琢磨。始吾居揚日，重問每見及。雲將自親側，萬里同講習。子行何舒舒，石望已汲汲。窮年夢東南，顏色不可挹。仁賢豈欺我，正恐事維縶。嚴親抱憂衰，生理賴以給。不然航江外，天寒北風急。無乃山路惡，僕弱馬行澀。孤懷未肯開，歲物忽如蟄。朅來高郵住，巷屋頗卑溼。蓬蒿稍芟除，茅竹隨補葺。苟雲御風氣，尚恐憂雨汁。故人莫在眼，屢獨開巾笈。忠信蓋未見，吾敢誣茲邑。出關誰與語，念子百憂集。眺聽聊自放，日暮城頭立。徐歸坐當戶，使者操書入。時開識子意，如渴得美湆。驪駒日就道，玉手行可執。舊學待鐫磨，新文得刪拾。重登城頭望，喜氣滿原隰。功名烜赫在三朝，經術從容輔漢條。儒服早紆丞相紱，戎冠再插侍中貂。開倉六塔流人復，出甲甘陵叛黨銷。東第只今空畫像，當時於此識風標。兩馬齒俱壯，自驕千里材。生姿何軒軒，或是龍之媒。一馬立長衢，顧影方徘徊。一馬裂銜轡，奔嘶逸風雷。立豈飽芻豆，戀棧常思回。奔豈欲野齕，久羈羨駑駘。兩馬不同調，各為世所猜。問之不能言。使我心悠哉。銘旌蕭颯九秋風，薤露悲歌落月中。華屋幾人思謝傅，佳城今日閉滕公。名垂竹帛書勳在，神寄丹青審象同。天上貂蟬曾夢賜，歸魂應佩紫陽宮。一峰高出眾山顛，疑隔塵沙道里千。俯視煙雲來不極，仰攀蘿蔦去無前。人間已換嘉平帝，地下誰通句曲天。陳跡是非今草莽，紛紛流俗尚師仙。子來我樂只，子去悲如何。謂言且少留，大舸已凌波。闇黮雖莫測，皇明邁羲娥。修門歸有時，京水非汨羅。行看舒氣來方勇，臥聽秋聲落竟慳。淅瀝未生羅豆水，蒼茫空失皖公山。火耕又見無遺種，肉食何妨有厚顏。巫祝萬端曾不救，只疑天賜雨工閒。釣國平生豈有心，解甘身與世浮沉。應知渭水車中老，自是君王著意深。嶺雲合處小盤桓，人得敷衾馬解鞍。寒莢著天榆歷歷，淨華浮海桂團團。交遊渙散淵明喜，吏卒蕭條叔夜寬。方丈老翁無一發，更知來不為皮冠。六年湖海老侵尋，千里歸來一寸心。西望國門搔短髮，九天宮闕五雲深。潮打空城寂寞回，百年多病獨登臺。誰人得似張公子，有底忙時不肯來。黃花漠漠弄秋暉，無數蜜蜂花上飛。不忍獨醒孤爾去，殷懃為折一枝歸。定林齋後鳴禽散，只有提壺守屋檐。苦勸道人沽美酒，不應無意引陶潛。吾心童稚時，不見一物好。意言有妙理，獨恨知不早。初聞守善死，頗覆吝肝腦。中稍歷艱危，悟身非所保。猶然謂俗學，有指當窮討。晚知童稚心，自足可忘老。樓上人腸渴欲枯，樓前終日望平湖。無舟得入滄浪去，為問漁人得意無。五柳柴桑宅，三楊白下亭。往來無一事，長得見青青。勿去草，草無惡。若比世俗俗浮薄。君不見長安卿家，公卿盛時客如麻。公卿去後門無車，惟有芳草年年佳。又不見千里萬里江湖濱，觸目悽悽無故人，惟有芳草隨車輪。一日還舊居，門前草先鋤。草於主人實無負，主人於草宜何如。勿去草，草無惡。若比世俗俗浮薄。山林投老倦紛紛，獨臥看雲卻憶君。雲尚無心能出岫，不應君更懶於雲。悠悠獨夢水西軒，百舌枯頭語更繁。山鳥不應知地禁，亦逢春暖即啾喧。嬌雲漠漠護層軒，嫩水濺濺不見源。禁柳萬條金細捻，宮花一段錦新翻。身閒始更知春樂，地廣還同僻世喧。不恨玉盤冰未賜，清談終日自蠲煩。十年再宿金峰下，身世飄然豈自知。山谷有靈應笑我，紛紛南北欲何為。萬事紛紛只偶然，老來容易得新年。柘岡西路花如雪，回首春風最可憐。初駕王門學者師，晚漂湖海眾人悲。吹毛未識腰間劍，刺股猶藏袖裡錐。衛霍功名還有命，蘇張才氣久非時。江尤亦見應須飲，莫放窮愁入兩眉。未曾相識已相憐，香火靈山亦有緣。訓釋雖工君尚少，不應急務世人傳。夢傳失之妄，晝冀見而想。豈伊不可懷，而使我心往。山林老顛眴，數日佔黃壤。舟輿來何遲，北望屢戃怳。西城薺花時，落魄隨兩槳。歲晚洲渚淨，水消煙渺莽。躊躕壁上字，期我無乃迋。漫構軒窗意亦深，滔滔浮俗倦登臨。詩書千載經綸志，松竹四時蕭灑心。曉枕一容春夢到，夜燈唯許月廢臺。邑子從今誇勝事，豈論王謝世稱才。鍾山獨歸雨微冥，稻畦夾岡半黃青。疲農心知水未足，看雲倚木車不停。悲哉作勞亦已久，暮歌如哭難為聽。而我官閒幸無事，北窗枕簟風泠泠。於時荷花擁翠蓋，細浪嬲雪千娉婷。誰能欹眠共此樂，秋港雖淺可揚舲。漫披陳蠹學經綸，捧檄生平祗為親。聞道不先從事早，課功無狀取官頻。豈堪置足青冥上，終欲回身寂寞濱。俯仰謬恩方自歉，慚君將比洛陽人。舊年臺榭掃流塵，職閉朱門歲又新。花影隙中看嫋嫋，車音牆外去轔轔。相逢豈少佳公子，一醉何妨薄主人。只向東風邀載酒，定知無奈帝城春。斜徑遇通南埭路，數家遙對北山岑。草頭蛺蝶黃花晚，菱角蜻蜓翠蔓深。蕭條行路欲華顛，回首山林尚渺然。三釜只知為養急，五漿非敢在人先。文章滿世吾誰慕，行義如君眾所傳。宜有至言來助我，可能空寄好詩篇。何郎冰雪照青春，應敵皆言筆有神。魯國儒人何獨少，元君畫史故應真。百年冠蓋風雲會，萬里山川日月新。何但諸公能品藻，會須天子擢平津。隱隱西南月一鉤，春風落日澹如秋。房櫳半掩無人語，鼓角聲中始欲愁。頹城百雉擁高秋，驅馬臨風想聖丘。此道門人多未悟，爾來千載判悠悠。關外尋君信馬蹄，漫成詩句任天倪。花枝到眼春相照，山色侵衣晚自迷。今日笑談還喜共，經年勞逸固難齊。生涯零落歸心懶，多謝殷懃杜宇啼。浮雲吹盡數秋毫，爚爚金波滿滿醪。千里得君詩挑戰，夜壇誰敢將風騷。輦路行看斗柄東，簾垂殿閣轉春風。樹林隱翳燈含霧，河漢欹斜月墜空。新蕊漫知紅簌簌，舊山常夢直叢叢。賞心樂事須年少，老去應無日再中。白石岡頭草木深，春風相與散衣襟。浮雲映郭留佳氣，飛鳥隨人作好音。去馬來車擾擾塵，自難長寄水雲身。碧巖後主今為客，何況開山說法人。南蕩東陂水漸多，陌頭車馬斷經過。鍾山未放朝雲散，奈此黃梅細雨何。雙鬟嬉戲我庭除，爭挽新花比繡襦。親結香纓知不久，汝翁那更鑷髭鬚。四十青衫更旅人，悠悠飢馬傍沙塵。久留上國言空當，卻走南州食轉貧。自作詩書能見志，應知時命不關身。江湖勝事從今數，肯但悲歌寂寞濱。寒鴉對立西風樹，幽草環生白露庭。清坐苦無公事擾，高談時有故人經。思君異日投朱紱，過我何時載淥醽。及此江湖氣蕭爽，最宜相值倒吾瓶。北平上谷當時守，氣略人推李廣優。還見子孫持漢節，欲臨關塞撫羌酋。雲邊鼓吹應先喜，日下旌旗更少留。五字亦君家世事，一吟何以稱來求。憶我東遊未有須，扶衰重此駐肩輿。市中年少今誰在，魯叟當街六十餘。春從沙磧底，轉上青天際。靄靄桑柘墟，浮雲變姿媚。遊人出暄暖，鳥語辭陰翳。心知歸有日，我亦無愁思。所嗟獨季子，尚客江湖澨。萬里卜鳳凰，飄飄何時至。蕭條冬風高，吹我冠上霜。我行歲已寒，悲汝道路長。持以犬馬心，千里不得將。使汝身百憂，辛苦冒川樑。青燈照詩書，仰屋涕數行。不有親戚思，詎知遠遊傷。湖海聲名二十年，尚隨鄉賦已華顛。卻歸甫裡無三徑，擬傍胥山就一廛。朱轂風塵休悵望，青鞋雲水且留連。故人亦見如相問，為道方尋木雁篇。雪乾雲淨見遙岑，南陌芳菲復可尋。換得千顰為一笑，春風吹柳萬黃金。木落草搖洲渚昏，泊船深閉雨中門。回燈只欲尋歸夢，兒女紛紛強笑言。衰容一見便疑真，李子揮毫故有神。欲去鍾山終不忍，謝渠分我死前身。李生富漢亦貧兒，人不知渠只我知。跳過六輪中耍峭，養成三界外愚痴。往時濯足瀟湘浦，獨上九疑尋二女。蒼梧之野煙漠漠，斷壟連岡散平楚。暮年傷心波浪阻，不意畫中能更睹。燕公侍書燕王府，王求一筆終不與。奏論讞死誤當赦，全活至今何可數。仁人義士埋黃土，只有粉墨歸囊褚。經綸無地委蓬蒿，凜凜胸懷且自韜。誰奮長謀平嶺海，猶將餘力寄風騷。名慚隨俗分中役，恨未收身恨外高。永夜西堂霜月冷，邀君相伴有鬆醪。青發朱顏各少年，幅巾談笑兩歡然。柴桑別後餘三徑，天祿歸來盡一廛。邂逅都門誰載酒，蕭條江縣去鳴弦。猶疑甫裡英靈在，到日憑君為艤船。茫茫彭蠡春無地，白浪春風溼天際。東西捩柂萬舟回，千歲老蛟時齣戲。少年輕事鎮南來，水怒如山帆正開。中流蜿蜓見脊尾，觀者膽墮予方咍。衣冠今日龍山路，廟下沽酒山前住。老矣安能學佽飛，買田欲棄江湖去。寄公無國寄鍾山，垣屋青松晻靄間。長以聲音為佛事，野風蕭颯水潺湲。千丈崩奔落石碕，秋聲散入夜雲悲。州橋月下聞流水，不忘鍾山獨宿時。城北橫岡走翠虯，一堂高視兩三州。淮岑日對朱欄出，江岫雲齊碧瓦浮。墟落耕桑公愷悌，杯觴談笑客風流。不知峴首登臨處，壯觀當時有此不。埋沒殘碑草自春，旋風時出地中塵。墦間夜半分珠玉，猶是當時乞祭人。平居相值晚，況複道塗留。今我思揮麈，逢君為艤舟。人情方慕貴，吾道合歸休。吏責真難塞，聊為泮水遊。殘槨穿來欲幾春，蕭蕭長草沒騏驎。墦間或有樵蘇客，未必他年醉飽人。寒堂耿不寐，轆轆聞車聲。不知誰家兒，先我霜上行。嘆息夜未央，遽呼置前楹。推枕欲強起，問知星正明。昧旦聖所勉，齊詩有雞鳴。嗟予以竊食，更覺負平生。誤褫雲巾別故山，抵吳由越兩間關。千家漁火秋風市，一葉歸舟暮雨灣。旅病愔愔如困酒，鄉愁脈脈似連環。情知帶眼從前緩，更恐顛毛自此斑。孤城回望距幾何，記得好處常經過。最思東山煙樹色，更憶南湖秋水波。百年顛倒如夢寐，萬事乖隔徒悲歌。應須飲酒不復道，今夜江頭明月多。飛夢孤起下州牆，勝勢崢嶸壓四方。遠引江山來控帶，平看鷹隼去飛翔。高蟬感耳仿妨靜，赤日焦心不廢涼。況是使君無一事，日陪賓從此傾觴。森森直幹百餘尋，高入青冥不附林。萬壑風生成夜響，千山月照掛秋陰。豈因糞壤栽培力，自得乾坤造化心。廊廟乏材應見取，世無良匠勿相侵。庵雲作頂峭無鄰，衣月為衿靜稱身。木落岡巒因自獻，水歸洲渚得橫陳。愁雲怒風相追逐，青山滅沒滄江覆。少留燈火就空床，更聽波濤圍野屋。憶昨踏雪度長安，夜宿木瘤還苦寒。誰雲當春便妍暖，十日九八陰漫漫。明州城郭畫中傳，尚記西亭一艤船。投老心情非復昔，當時山水故依然。收功無路去無田，竊食窮城度兩年。更作世間兒女態，亂栽花竹養風煙。正月端門夜，金輿縹緲中。傳觴三鼓罷，縱觀萬人同。警蹕聲如在，嬉遊事已空。但令千載後，追詠太平功。泝伐開新屋，扶輿繞故園。事遺心獨寄，路翳目空存。野果寒林寂，蠻花午簟溫。難忘舊時處，欲宿愧桑門。客舍風塵弊綵衣，悲吟重見雁南飛。荊山和氏方三獻，太學何生且一歸。曠野已寒諳獨宿，長年多難惜分違。巾箱所得皆幽懿，亦見鄉人為發揮。皖城西去百重山，陳跡今埋杳靄間。白髮行藏空自感，春風江水照衰顏。青衫憔悴北歸來，發有霜根面有埃。群吠我方憎猘子，一鳴誰更識龍媒。功名落落求難值，日月沄沄去不回。勝事與身何等近，酒樽詩卷數須開。田宅荒涼去復來，詩書顏發兩塵埃。忘機自許鷗相狎，得禍誰期鶴見媒。此道未行身有待，古人不見首空回。何當水石他年住，更把韋編靜處開。道合由來不易謀，豈無和氏識荊璆。一川濁水浮文鷁，千里輕帆落武丘。身退豈嫌吾道進，學成方悟眾人求。西風乞得東南守，杖策還能訪我不。高亭豁可望，朝暮對溪山。野色軒楹外，霞光几席間。樹侵蒼靄沒，鳥背夕陽還。草帶平沙闊，煙籠別戍閒。圃畦荷氣合，田徑燒痕斑。樵笛吟晴塢，漁帆出暝灣。登臨及芳節，宴喜發朱顏。夾砌陳旌旝，褰簾進佩環。觀風南國最，應宿紫宸班。康樂詩名舊，蕪音詎可攀。欲牽淮舸共尋源，且踏青青繞杏園。憶我舊時光宅路，依然桑柳映花繁。高蟬抱殼悲聲切，新鳥爭巢誶語忙。長樹老陰欺夏日，晚花幽豔敵春陽。雲歸山去當檐靜，風過溪來滿坐涼。物物此時皆可賦，悔予千里不相將。淥水烏程地，青山顧渚濱。酒醪猶美好，茶荈正芳新。聚泛樽前月，分班焙上春。仁風已入俗，樂事始關身。橘柚供南貢，楓槐望北宸。知君白羽扇，歸日未生塵。宋興古剎今長幹，靈曜喜殿荒檀欒。二泉相望棄不渫，西泉尚絫三石盤。其流散漫為沮洳，稍集小礫生微瀾。車泉土梗久蔽塞，穿治乃見甃甓完。道人慈哀波及遠，溝蕩兩取合土山。山前灌輸各自足，轆轤罷轉井口閒。取遙比甘覺近美，與舊爭冽知新寒。爞爞夏秋百源乾。抱甕複道愁蹣跚。疾傾橫逗勢未足，嗟此善利何時殫。慮長易脆有大檀，伐堅羌廬窟孱顏。金多匠手肯出巧，風水千里安知難。沒羽之虎行林間，籜龍失賦因藏跧。循除靜投悲瑟瑟，映瓦微見清潺潺。三年營之一日就，有口共以成為歡。論功信可侈後觀，何似當時萬竹蟠。逸少池邊有舊山，幾年徵淚染衣斑。駑駘自飽方爭路，騕褭長飢不在閒。雪漲江南歸浩蕩，煙埋河朔去間關。勞歌一聽皆愁思，況我心非木石頑。日西階影轉梧桐，簾卷青山簟半空。金鴨火銷瀋水冷，悠悠殘夢鳥聲中。欹眠隨水轉東垣，一點炊煙映水昏。漫漫芙蕖難覓路，翛翛楊柳燭知門。青山呈露新如染，白鳥嬉遊靜不煩。朱雀航邊今有此，可能搖盪武陵源。綠攪寒蕪出，紅爭暖樹歸。魚吹塘水動，雁拂塞垣飛。宿雨驚沙盡，晴雲晝漏稀。卻愁春夢短，燈火著征衣。新聲生屋溜，殘點著垣衣。委翳無多在，飄雲不更飛。坳中餘宿潤，暖處自朝暉。稍見青青色，還從柳上歸。冥冥江雨溼黃昏，天入滄洲漫不分。北澗欲通南澗水，南山正繞北山雲。擾擾復翩翩，秋床燭屢昏。真為說萬物，豈止挾三言。問義曹溪室，捐書闕里門。若知同二妄，目擊道逾存。功名一世事，興廢豈人謀。重為蒼生起，終隨逝水流。淒涼歸部曲，零落掩山丘。許國言猶在，奸諛可使羞。邂逅相隨一日閒，或緣香火共靈山。夕陽興罷黃塵陌，直似蓬萊墮世間。繡筤含風下玉除，宮商挾奏斐然殊。福祥周室流為火，恩澤堯樽散在衢。伏枕但能知廣樂，揮毫何以報明珠。願留巾篋歸田日，追詠公歡每自娛。逢逢戲場聲，壤壤戰時伍。日落未雲休，田家亦良苦。問兒今壟上，聽此何莽鹵。昨日應官繇，州前看歌舞。豫章江南朔風驚，浩蕩帆船破浪行。目送家山無幾許，千年空想蟪蛄聲。青青石上歲寒枝，一寸巖前手自移。聞道近來高數尺，此身蒲柳故應衰。前時偶見花如夢，紅紫紛披競淺深。今日重來如夢覺，靜無餘馥可追尋。結屋山澗曲，掛瓢秋樹顛。鳴不中律呂，時時驚我眠。吾兒亦惡聒，肋力事棄捐。止我為爾歌，不如恣其然。狂風動地至，萬竅各啾喧。一瓢雖易除，豈在有無間。皪皪山下石，泠泠手中弦。臨流寫所愛，坐聽坐窮年。山田久欲折，秋至尚求雨。婦女喜秋涼，踏車多笑語。朔雲卷眾水，慘淡吹平楚。橫陂與直塹，疑即沒洲渚。霍霍反照中，散絲魚幾縷。鴻蒙不可問，且往知何許。欹眠露下舸，側見星月吐。龍骨已嘔啞，田家真作苦。江南種菜漫阡陌，紫芥綠菘何所直。陶生畫此共言好，一幅往往黃金百。北山老圃不外慕，但守荒畦斸荊棘。陶生養目渠養腹，各以所能為物役。我行天即雨，我止雨還住。雨豈為我行，邂逅與相遇。寒時暖處坐，熱時涼處行。眾生不異佛，佛即是眾生。共說才高世所珍，諸賢誰敢望光塵。討論潤色今為美，學問文章老更醇。賦擬相如真復似，詩看子建的應親。仍聞悟主言多直，許史家兒往往嗔。強行南仕莫辭勤，聞說田園已曠耘。縱使一區猶有宅，可能三月尚無君。且同元亮傾樽酒，更與靈均續舊文。此道廢興吾命在，世間滕口任云云。雲與淵明出，風隨禦寇還。燎爐無伏火，蕙帳冷空山。楚客來時雁為伴，歸期只待春冰泮。雁飛南北三兩回，回首湖山空夢亂。祕書一官聊自慰，安豐百里誰復嘆。揚鞭去去及芳時，壽酒千觴花爛熳。橫絕潺湲度，深尋犖确行。百年同逆旅，一壑我平生。歸臥不自得，出門無所投。獨尋城隅水，送子因遠遊。荒林纏悲風，慘慘吹駝裘。捉手共笑語，顧瞻中河舟。嗟人皆行樂，而我方坐愁。腸胃繞鍾山，形骸空此留。念始讀詩書，豈非亦有求。一來裹青衫，觸事自悔尤。誤為世所容，榮祿今白頭。寒責以區區，一毛施萬牛。不足助時治，但為故人羞。寬恕許自劾，終欲東南流。子今涉冬江，船必泊蔡洲。寄聲冶城人，為我問一丘。野人非昔人，亦覆水上居。紛紛水中游，豈是昔時魚。吹波浮還沒，競食糟糠餘。吞舟不可見，守此歲月除。手把詩翁憶雪詩，坐愁窮海瘴煙霏。誰令天上蒼茫合，忽見空中散漫飛。閶闔與風生氣勢，姮娥交月借光輝。山鴉瑟縮相依立，邑犬跳梁未肯歸。點綴丘園榮樹木，埋藏溝漸亂封圻。高歌業已傳都市，逸興何當叩隱扉。頗欲攜樽邀使騎，幾忘溫席薦親闈。公今早晚班春去，強勸澇田補歲飢。耕有春雨濡，耘有秋陽暴。二物應時須，九州同我服。欲為生少慕，得此自雲足。君思周伯陽，所願豈華轂。竹上秋風吹網絲，角門常閉吏人稀。蕭蕭一榻卷書坐，直到日斜騎馬歸。捐書去寄老山林，無復追緣往事心。忽值故人乘雪興，玉堂前話得重尋。周公兄弟相殺戮，李斯父子夷三族。富貴常多患禍嬰，貧賤亦復難為情。身隨衣食南與北，至親安能常在側。謂言黍熟同一炊，欻見隴上黃離離。遊人中道忽不返，從此食黍還心悲。不得黃花九日吹，空看野葉翠葳蕤。淵明酩酊知何處，子美蕭條向此時。委翳似甘終草莽，栽培空欲傍藩籬。可憐蜂蝶飄零後，始有閒人把一枝。范蠡五湖收遠跡，管寧滄海寄餘生。可憐世上風波惡，最有仁賢不敢行。池雨含煙暝不收，草根長見水交流。愛君古錦囊中句，解道今秋似去秋。道人深北山為家，宴坐白露眠蒼霞。手扶梲杖雖老矣，走險尚可追麏麚。踞堂俯視何所有，窈窕樛木垂榠樝。深尋石路仍有慄，持以饋我因烹茶。憶昨同追八馬蹄，約公投老此山棲。公乘白鳳今何處，我適新年值白雞。先生貧敝古人風，沔想柴桑在眼中。憐愍雞豚非孟子，勤勞禾黍信周公。深藏組麗三千牘，靜佔寬閒五百弓。處世但令心自可，相知何藉一劉龔。穿橋度塹只閒行，詠石嘲花亦漫成。嚼蠟已能忘世味，畫脂那更惜時名。長幹裡北寒山紫，白下門西野水明。此地一廛須卜築，故人他日訪柴荊。汴渠西受崑崙水，五月奔湍射黃矢。高淮夜入忽倒流，碕岸相看欲生嘴。萬檣如山矻不動，嗟我仲子行亦止。自聞留連且一月，每得問訊猶千里。老工取河天上落，伏礫邅沙卷無底。土橋立馬望城東，數日知有相逢喜。牆隅返照媚槐谷，池面過雨蘇篁葦。欣然把手相與閒，所願此時無一詭。豈無他憂能老我，付與天地從今始。閉門為謝載酒人，外慕紛紛吾已矣。刀筆漫無營，圖書紛不御。平生攜手人，邂逅賞心處。名卿邵朱邑，膚使超嚴助。都官富篇章，博士熟經據。豈特好微言，又多和大慮。從容故天幸，倜儻盡人譽。千艘來交荊，萬舸去揚豫。良無此嘉客，式飲吾所庶。從衰得白自天機，未怪長青與願違。看取春條隨日長，會須秋葉向人稀。出谷頻回首，逢人更斷腸。桐鄉豈愛我，我自愛桐鄉。幽獨若可厭，真實為可喜。見山不礙目，聞水不逆耳。翛然無所為，自得而已矣。攬轡長垣北，貂寒不自持。霜風急鼓吹，煙月暗旌旗。騎火流星點，牆桑亞戟枝。柴荊掩春夢，誰見我行時。濯錦江邊木有榿，小園封植佇華滋。地偏或免桓魋伐，歲晚聊同庾信移。白霧青煙入馬蹄，朝寒瑟瑟樹聲悲。平山斷壟迴環失，鳴鳥游魚上下隨。廟算末聞收策士，瘴鄉誰與擇軍麾。憂時自欲尋君語，行路何妨更有詩。沅江水有樑與罾，沅田樹桑可蠶耕。君於其間恥射利，獨岸清泚留朱甍。詩書當前日開闔，冠帶滿坐相逢迎。勉求高論出施設，無以私智為公卿。繁臺繁姓人，埋滅為蒿蓬。況乃漢驕子，魂遊誰肯逢。緬思當盛時，警蹕在虛空。蛾眉倚高寒，環佩吹玲瓏。大梁千萬家，回首雲濛濛。仰不見王處，雲間指青紅。賓客有司馬，鄒枚避其鋒。灑筆飛鳥上，為王賦雌雄。借今此不傳，楚辭擅無窮。空餘一丘土，千載播悲風。寒聲一夜傳刁斗，雲雪埋山蒼兕吼。詩成吟詠轉淒涼，不如獨坐空搔首。漫漫胡天叫不聞，胡人高鼻動成群。寒盡春生洛陽殿，回首何時復來見。兩生才器亦超群，黑白何勞強自分。好與騎奴同一處，此時俱事衛將軍。捫蘿路到半天窮，下視淮洲杳靄中。物外真游來几席，人間榮願付苓通。白雲坐處龍池杳，明月歸時鶴馭空。回首三君誰更似，子房家世有高風。翛然杖履出塵囂，雞犬無聲到泬寥。欲見五芝莖葉老，尚攀三鶴羽翰遙。容溪路轉迷橫彴，仙幾風來得墮樵。興罷日斜歸亦懶，更磨碑蘚認前朝。臨津豔豔花千樹，夾徑斜斜柳數行。卻憶金明池上路，紅裙爭自綠衣郎。烏石岡邊繚繞山，柴荊細路水雲間。吹花嚼蕊長來往，祗有春風似我閒。巧與天成未覺殊，國工施手豈須臾。根連滄海蓬萊闊，勢壓黃河砥柱孤。坐上煙嵐生紫翠，影中樓閣見青朱。為山觀水皆良喻，誰向君家識所趨。健席高檣送病身，亂山荒隴障歸津。應須一曲千回首，西去論心更幾人。虎牢關下水逶迤，想汝飄然過此時。灑血只添波浪起，脫身難借羽翰追。留連厚祿非朝隱，乘隔殘年更土思。已卜冶城三畝地，寄聲知我有歸期。偶向鬆間覓舊題，野人休誦北山移。丈夫出處非無意，猿鶴從來不自知。南郭紅亭冷，西山白道曛。江光凌翠氣，洲色亂黃雲。歲暮誰邀客，情親故憶君。天涯獨惆悵，歸鳥黑紛紛。二年相值喜同聲，並轡塵沙眼亦明。新詔各從天上得，殘樽同向月邊傾。已嗟後會歡難必，更想前官責尚輕。黽勉敢忘君所勖，古人憂樂有違行。投老歸來供奉班，塵埃無復見鍾山。何須更待黃粱熟，始覺人間是夢間。吾君英睿超光武，良將西征捍隗囂。誓斬郅支聊出寒，生擒頡利始歸朝。一丸豈慮封函谷，千騎無由飲渭橋。好立功名標竹素，莫教空說霍嫖姚。清時無路取封侯，病臥牛衣已數秋。日月不膠時易失，感今懷昔使人愁。頹垣斷漸有平沙，老木荒榛八九家。河勢東南吹地坼，天形西北倚城斜。傾壺語罷還登眺，岸幘詩成卻嘆嗟。萬事因循今白髮，一年容易即黃花。同官同齒復同科，朋友婚姻分最多。兩地塵沙今齟齬，二年風月共婆娑。朝倫孰與君材似，使指將如我病何。升黜會應從此異，願偷閒暇數經過。竹柏相望數十楹，藕花多處復開亭。如何更欲通南埭，割我鍾山一半青。柴荊散策靜涼飈，隱几扁舟白下潮。紫磨月輪升靄靄，帝青雲幕卷寥寥。數家雞犬如相識，一塢山林特見招。尚憶木瓜園最好，興殘中路且回橈。賜詔寬言路，登賢壯陛廉。相期正在治，素定不煩佔。眾喜夔龍盛，予虞終灌憸。太平談可致，天意慎猜嫌。二年羈旅越人吟，乞得東南病更侵。殤子未安莊氏義，壽親還慰魯侯心。鮮鮮細菊霜前蕊，漠漠疏桐日下陰。濁酒一杯秋滿眼，可憐同意不同斟。志士無時亦少成，中才隨世就功名。並汾諸子何為者，坐與文章立太平。一雨迴飆助蓐收，炎曦不復畏金流。君家咫尺堪乘興，想岸烏紗對奕秋。南浦柔條拂地垂，攀翻聊寄我西悲。武昌官柳年年好，他日春風憶此時。聯屏蓋障一尋方，南設釣簾北置床。側座對敷紅絮暖，仰窗分啟碧紗涼。氈廬易以梅烝壞，錦幄終於草野妨。楚谷越藤真自稱，每糊因得減書囊。畫船簫鼓出都時，萬里驚鷗去不追。卻望塵沙應駐節，會逢山水即吟詩。長魚俎上通三印，新茗齋中試一旗。只恐遠方難久滯，莫愁風物不相宜。翛然三月閉柴荊，綠葉陰陰忽滿城。自是老年遊興少，春風何處不堪。灑掃東庵置一床，於君獨覺故情長。有言未必輸摩詰，無法何曾泥飲光。天壤此身知共弊，江湖他日要相忘。猶貪半偈歸思索，卻恐提桓妄揣量。年去年來來去忙，倚他門戶傍他牆。一封朝奏緣何事，斷盡蘇州刺史腸。池上野鵝無數好，晴天鏡裡雪毰毸。似憐喧暖鳴相逐，疑戀寬閒去卻回。京洛塵沙工點汙，江湖矰弋飽驚猿。羽毛的的人難近，嗟此謀身或有才。中年許國邯鄲夢，晚歲還家壙埌遊。南望青山知不遠，五湖春草入扁舟。投老翻為世網嬰，低徊終恐負平生。何時白土岡頭路，渡水穿雲取次行。身留海上去何時，只看春鴻北向飛。安得先生同一飲，蕨芽香嫩鯻魚肥。杖藜緣塹復穿橋，誰與高秋共寂寥。佇立東岡一搔首，冷雲衰草暮迢迢。朝廷孝治稱今日，鄉郡榮歸及壯時。關吏相呼迎印綬，裡兒爭出望旄麾。北堂已足誇三釜，南畝當今識兩歧。獨我尚留真有命，天於人慾本無私。徐熙丹青蓋江左，杏枝偃蹇花婀娜。一見真謂值芳時，安知有人盤礡臝。同朝眾史共排媢，亦欲學之無自可。錦囊深貯幾春風，借問此木何時果。平世求才漫至公，悠悠羈旅士多窮。十年見子尚短褐，千里隨人今北風。戶外屨貧虛自滿，樽中酒賤亦常空。共嫌欲老無機械，心事還能與我同。秀色歸荒隴，新聲換氄毛。日催花蕊急，雲避雁行高。駐馬旌旗暖，傳觴鼓吹豪。班春不知負，短髮為君搔。魏留十七助防邊，埋沒鹽州十八年。衣屨窮空委胡婦，糗糧辛苦待山田。關河舊路頻回首，腹揹他時兩受鞭。邂逅得歸耶戰死，母隨人去亦蕭然。海霧看如洗，秋陽望卻昏。光明疑不夜，清瑩欲無坤。掃掠風前坐，留連露下尊。苦吟應到曉，況有我思存。結閣揖仙子，疏塘臨隱扉。水花紅四出，山竹翠相圍。雲度疑軿下，鳧驚恐舄飛。蜀姜寧可恃，投釣此忘歸。翠幙卷東岡，欹眠用半床。鬆聲悲永夜，荷氣馥初涼。清話非無寄，幽期故不忘。扁舟亦在眼，終自懶衣裳。藹藹春風入水村，森森喬木映朱門。高人遺蹟空佳句，誰識旌陽後世孫。騏驥在霜野，低徊向衰草。人櫪聞秋風，悲鳴思長道。黃金作鞭轡，粲粲空外好。人生貴得意，不必恨枯槁。千蹊百隧散林丘，圖畫風煙一色秋。但有興來隨處好，楊朱何苦涕橫流。拔地萬重清嶂立，懸空千丈素流分。共看玉女機絲掛，映日還成五色丈。溝港重重柳，山坡處處梅。小輿穿麥過，狹徑礙桑回。慾望鍾山岑，因知冶城路。躋攀隱木杪，稍記曾遊處。紅沉渚上日，蒼起榛中霧。即事有哀傷，山川自如故。亭亭背暖臨溝處，脈脈含芳映雪時。莫恨夜來無伴侶，月明還見影參差。溝西直下看芙蕖，葉底三三兩兩魚。若比濠梁應更樂，近人渾不畏舂鉏。牆西高樹結陰稠，步屣窮年向此留。白日屢移催我老，清風一至使人愁。紛紛暝鳥驚還合，渺渺涼蟬咽欲休。回首舊林歸未得，看看知復幾春秋。人情甘阿諛，我獨倦請謁。尤於權門疏，萬事亦已拙。平生江湖期，夢寐不可遏。青青西門槐，少解馬上暍。寥寥蕭寺半遺基，遊客經年斷履綦。猶有齊樑舊時殿，塵昏金像雨昏碑。翛然光宅淮之陰，扶輿獨來止中林。千秋鍾梵已變響，十畝桑竹空成陰。昔人倨堂有妙理，高座翳繞天花深。紅葵紫莧復滿眼，往事無跡難追尋。裴侯飲我日向中，四坐賓客顏皆紅。掃除高館邀我入，自出糶麥憐民窮。天邊眼力破萬里，桑麻冥冥山四起。野心探尋殊未已，更欲湔衣北城水。忽見碧樹櫻桃懸，下馬恣食不論錢。赤星磊落入我眼，恐是半醉遊青天。裴侯方坐塵沙裡，役身救物當如此。我曹偶脫簿領閒，何忍愛惜一日閒。且歸拂席飽眠睡，明日更看滁南山。齊安孤起宋興前，光宅相仍一水邊。蜂分蟻爭今不見，故窠遺垤尚依然。人情每期費，之子適予心。老餞城東陌，悲分歲暮襟。少留班露草，遂往隔雲林。未筧青丘遠，因風嗣好音。天機自動豈關情，能作人間物外聲。暝聒一堂無客夢，曉悲千嶂有猿驚。廟中奏瑟沈三嘆，堂下吹簫失九成。俚耳紛紛多鄭衛，直須聞此始心清。渺渺林間路，蕭蕭物外僧。高陰涼易入，閒貌老難增。官事真傷錦，君恩更飲冰。求田此山下，終欲忤陳登。畫船南北水遙通，日暮幅巾篁竹中。行到月臺逢翠碧，揹人飛過子城東。東門人物亂如麻，想見新韉照路華。午鼓已傳三刻漏，從官初賜一杯茶。匆匆殿下催分首，擾擾宮前聽賣花。歸去莫言天上事，但知呼客飲流霞。已分將身死勢權，惡名磨滅幾何年。想君魂魄千秋後，卻悔初無二頃田。奔走風雲四面來，坐看山壟玉崔嵬。平治險穢非無德，潤澤焦枯是有才。勢合便疑包地盡，功成終欲放春回。寒鄉不念豐年瑞，只憶青天萬里開。省中何忽有崔嵬，六幅生綃坐上開。指點便知岩石處，登臨新作使君來。雅懷重向丹青得，勝勢兼隨翰墨回。更想杜郎詩在眼，一江春雪下離堆。天女穿林至，姮娥度隴來。欲歸今晼晚，相值且徘徊。誰謂我忘老，如聞蟲造哀。鄰衾亦不寐，共盡白雲杯。此身南北老，愁見問征途。地大蟠三楚，天低入五湖。看雲心共遠，步月影同孤。慷慨秋風起，悲歌不為鱸。潮連風浩蕩，沙引客淹留。落日更清坐，空江無近舟。共看蒹葦宅，聊即稻樑謀。未敢嗟艱食，凶年半九州。書自江邊使，鄉鄰病侔稠。何言萬里客，更作百身憂。補敗今誰恤，趨生我自羞。西南雙病眼，落日倚扁舟。白下長幹何可見，風塵愁殺庾蘭成。去年今日青松路，亦自聞蟬第一聲。檻臨溪上綠陰圍，溪岸高低入翠微。日落斷橋人獨立，山涵幽樹鳥相依。清遊始覺心無累，靜處誰知世有機。更待夜深同徙倚，秋風斜月釣船歸。雲木何時兩翅翻，玉籠金鎖只煩冤。真須強學人間語，舉世無人解鳥言。靖節愛吾廬，猗玗樂吾耳。適野無心諠，吾今亦如此。紛紛舊可厭，俗子今掃軌。使君氣相求，眷顧未雲已。追隨上東嶺，俯仰多可喜。何以況清明，朝陽麗秋水。微雲會消散，豈久汙塵滓。所懷在分衿，藉草淚如洗。今日非昨日，昨日已可思。明日異今日，如何能勿悲。當門五六樹，上有蟬鳴枝。朝聽尚壯急，暮聞已衰遲。仰看青青葉，亦復少華滋。萬物同一氣，固知當爾為。我友南山居，笑談解人頤。分我秋柏實，問言歸何時。衣冠汙窮塵，苟得猶苦飢。低徊歲已晚，恐負平生期。暮塢屋荒涼，寒陂水清淺。捐書息微倦，委轡隨小蹇。偶攀黃黃柳，卻望青青巘。幽尋復有興，未覺西林晚。馬頭乘興尚誰先，曲巷橫街一一穿。盡道滿城無國豔，不知朱戶鎖嬋娟。溪北溪南水暗通，隔溪遙見夕陽舂。思量諸葛成何事，只合終身作臥龍。將聖由天縱，成能與鬼謀。聰明初四達，俊乂盡旁求。一變前無古，三登歲有秋。謳歌歸子啟，欽念禹功修。柴荊雀有羅，公子數經過。邂逅相知晚，從容所得多。百憂生暮齒，一笑隔滄波。早晚西州路，遙聽下阪珂。因射構茲亭，序賢仍閱兵。庶民觀禮教，群寇避威聲。城壘前相壯，溪山勢盡傾。宜哉百里地，浮鼓未嘗鳴。荷葉參差卷，榴花次第開。但令心有賞，歲月任渠催。黃鳥哀子車，強埋非天為。天奪不待老，還能使人悲。馬侯東南秀，鞭策要路馳。歸骨萬里州，乃當強壯時。墓門閉空原，白日無履綦。蒼蒼柏與鬆，浩浩山風吹。我初羞夷吾，鮑叔亦我知。終欲往一慟，詠言慰孤嫠。為憶去年梅，凌寒特地來。閏前空臘盡，渾未有花開。御柳新黃已迸條，宮溝薄凍未全消。人間今日春多少，只看東方北斗杓。宿兩轉歊煩，朝雲擁清迥。蕭蕭碧柳軟，脈脈紅蕖靚。默臥如有懷，荒乘豈無興。幽人適過我，共取牆陰徑。白下亭東鳴一牛，山林陂巷淨高秋。新營棗棫我檀越，曾悟布毛誰比丘。久不在城市，少留心悵然。幽芳可攬結，佇子飲雲泉。昔在宋王所，皆非薛居州。區區一不勝，辛苦亦何求。懷祿詎有恥，知命乃無憂。此士自可憐，能復識此不。休公遂不起，難料復難忘。玉骨隨薪盡，空留一分香。處士生涯水一瓢，行年七十更蕭條。老妻稻下分遺秉，弱子鬆間拾墮樵。豈有聲名高後世，遂無饘粥永今朝。窮魂散漫知何處，甬水東西不可招。村落蕭條夜氣生，側身東望一傷情。丹樓碧閣無處所，只有溪山相照明。久應飄轉作蓬飛，眷惜冠巾未忍違。種種春風吹不長，星星明月照還稀。馬上功成不喜文，叔孫綿蕝共經論。諸君可笑貪君賜，便許當時作聖人。文成五利老紛紛，方丈蓬萊但可聞。萬里出師求寶馬，飄然空有意凌雲。聊行弄芳草，獨坐隱團蒲。問客茅檐日，君家有此無。獵較獵較，誰禽我有。國人之惏，君子所醜。獵較獵較，祭佔其祥。國人之序，君子何傷。臥聞黃慄留，起見白符鳩。坐引魚兒戲，行將鹿女遊。補穿葺漏僅區區，志義殊嗟士大夫。欲致太平非一日，謾勞使者報新書。靈山名誰自，波濤截孤峰。何夫佛子住，四面憑危空。折椽與裂瓦，委棄填西東。庫廊行抑首，居者莽誰容。吾舟維其側，落日生秋風。瞰崖聊寄目，萬物極纖穠。震盪江海思，洗滌堙鬱中。胡為嬉遊人，過此無留蹤。景豈龍遊殊，盛衰浩無窮。吾聞世所好，樓殿浮青紅。那知山水樂，豈在豪華宮。世好□變爾，感激難為工。縣瓠城南陂水深，春泥滿眼路嶇嶔。獨騎瘦馬衝殘雨，前伴茫茫不可尋。諮予乏時才，始願乃丘壑。強走十五年，朱顏已非昨。低迴大梁下，屢嘆風沙惡。所欣同舍郎，誘我文義博。古聲無慆淫，真味有淡泊。追攀風月久，貌簡非心略。君思忽推徙，所望頗乖錯。尚憐得經過，未比參辰各。留連惜餘景，從子至日落。明燈照親友，環坐傾杯杓。別離寬後悲，笑語盡今樂。論詩知不如，興至亦同作。斷取滄州趣，移來六月天。道人三昧力，變化只和鉛。東南炎海外，尋訪又輸君。過嶺猿啼暖，貪程馬送曛。清談消瘴癘，秀句起煙雲。及早來鄉薦，朝廷尚右文。忽忽餘年往，茫茫不自知。殷懃照清淺，邂逅見衰遲。輔世無賢業，容身有聖時。歸歟今可矣，何以長人為。數家鄰水竹，一塢共雲林。晚食靜適己，獨謠欣會心。移床隨漫興，操策取幽尋。未愛神錐汝，猶怑妙斲琴。月出映溝坻，煙升隱墟落。寒魚佔窟聚，暝鳥投枝泊。亭皋閉晚市，隴首歸新獲。佇子終不來，青燈耿林壑。白華巖主是金仙，假作山僧學道禪。珍重此行吾不及，為傳訊息結因緣。淥繞宮城漫漫流，鵝黃小蝶弄春柔。問知公子朝陵去，歸得花時卻自愁。海氣冥冥漲楚氛，汀洲回薄水橫分。青松十里鍾山路，只隔西南一片雲。北山搖落水崢嶸，想見揚帆出廣陵。平世自無憂國事，求田應不忤陳登。北客憐同姓，南流感似人。相分豈相忘，臨路更情親。強扶衰病衰淮舸，尚怯春風泝午潮。花與新吾如有意，山於何處不相招。崔嵬相映雪重重，茅屋柴門在山峰。想有幽人遺世事，獨臨青峭倚長鬆。可憐臺上谷，轉目已陰繁。不解詩人意，何為樂彼園。六朝文物草連空，今古無端入望中。江上晚來堪畫處，參差煙樹五湖東。看君東下霅溪船，回首紛紛已五年。簪筆少留吾所望，剖符輕去此何緣。高麾行路穿秦樹，駿馬歸時著蜀鞭。子墨文章應滿篋，承明宣室正詳延。北風一夕阻東舟，清早飛帆落虎丘。運數本來無得喪，人生萬事不須謀。苑中誰得從春遊，想見漸臺瓦欲流。御水曲隨花影轉，宮雲低繞樂聲留。年華未破清明節，日暮初回祓禊舟。更覺至尊思慮遠，不應全為拙倡優。日下崦嵫外，秋生沆碭閒。清江無限好，白鳥不勝閒。雨過雲收嶺，天空月上灣。歸鞍侵調角，回首六朝山。浮陽燥欲出，陰溼與之戰。燥溼相留連，蟲出乃投間。搔膚血至股，解衣燎爐炭。方其愜心時，更自無可患。呼醫急治之，莫惜千金散。有樂即有苦，愜心非所願。愛此江邊好，留連至日斜。眠分黃犢草，坐佔白鷗沙。鐘鼓非樂本，本末猶相因。仁聲入人深，孟子言之醇。如何貞觀君，從古同隋陳。風俗不粹美，惜哉世無臣。門前秋水可揚舲，有意西尋白下亭。只欲往來相邂逅，卻嫌招喚苦丁寧。定知花發是歸期，不奈歸心日日歸。風雪豈知行客恨，向人更作落花飛。三山半落青天外，勢比凌歊宋武臺。塵世難逢開口笑，生前相遇且銜杯。老嫌智巧累形軀，欲就田翁學破除。百歲用痴能幾許，救吾黥劓可無餘。朝日一曝背，欣然忘夜寒。樵鬆煮澗水，既食取琴彈。彈作南風歌，歌罷坐長嘆。寤彼棲棲者，遺世良獨難。無營固無尤，多與亦多悔。物隨擾擾集，道與翛然會。墨翟真自苦，莊周吾所愛。萬物莫足歸，此言猶有在。莽莽昔登臨，秋風一散襟。地留孤嶼小，天入五湖深。柑橘無千里，魚蝦有萬金。痦雖輕范蠡，終欲此幽尋。綵衣東笑上歸船，萊氏歡娛在晚年。嗟我白頭生意盡，看君今日更悽然。霹靂溝西路，柴荊四五家。憶曾騎款段，隨音入桃花。故人何處所，天角浪漫漫。寂寞斷音驛，徘徊愁肺肝。世情紛可怪，旅況浩難安。願化東南鵠，高飛託羽翰。移柳當門何啻五，穿鬆作徑適成三。臨流遇興還能賦，自比淵明或未慚。空懷誰與論，夢境偶相值。莫將漱流齒，欲掛功名事。今知光宅寺，牛首正當門。臺殿金碧毀，丘墟桑竹繁。蕭蕭新犢臥，冉冉暮鴉翻。回首千歲夢，雨花何足言。喪車上新壟，哀輓轉空山。名與碑長在，魂隨帛暫遷。無兒漫黃卷，有母亦朱顏。俛仰平生事，相看一夢間。故物一已盡，嗟此歲年深。野桃自著花，荒棘自生鍼。芊芊谷水陽，鬱郁崑山陰。俛仰但如昨，遊者不可尋。聖賢何常施，所遇有伸屈。曲士守一隅，欲以齊萬物。喪非不欲富，言為南宮出。世無子有子，誰敢救其失。白馬津頭驛路邊，陰森喬木帶漪漣。夕陽一馬匆匆過，夢寐如今十五年。自古能全已不才，豈論騏驥與駑駘。放歸自食情雖適，絡首猶存亦可哀。金明馳道柳參天，投老重來聽管絃。飽食太官還惜日，夕陽臨水意茫然。道林真骨葬青霄，窣堵千秋未寂寥。寶勢旁連大江起，尊形獨受眾山朝。雲泉別寺分三徑，香山幽人止一瓢。我亦鷲峰同聽法，歲時歌員豈辭遙。迸月川魚躍，開雲嶺鳥翻。徑斜荒草惡，臺廢治花繁。天梯雲棧蜀山岑，下視嘉陵水萬尋。我得一舟江上去，恐君東望亦傷心。緘封祝辭密，佔寫御名真。帝坐遙臨物，星圖俯映人。風含煙外節，月點霧中茵。沈藿升煙遠，槐檀取燎新。羽衣歸寂寞，金鎪立逡巡。卻想來時路，還疑隔一塵。未能達本且歸根，真照無知豈待言。枯木巖前猶失路，那堪春入武陵原。挾策能傷性，捐書可盡年。絃歌無舊習，香火有新緣。白土長岡路，朱湖小洞天。望公時顧我，於此暢幽悁。雲之祁祁，或雨於淵。苗之翹翹，或槁于田。雲之祁祁，或雨於野。有槁于田，豈不自我。薈兮其隮，其在西郊。匪我為之，我歌且謠。蔚兮其復，南山之側。我歌且謠，維以育德。君正忙時我正閒，如何同得到鍾山。夷門二十年前事，回首黃塵一夢間。樊籠寄食老低摧，組麗深藏肯自媒。天日清明聊一吐，兒童初見互驚猜。執手乍欣悵，霜毛應更新。依然舊童子，卻想夢前身。堂邑山林久寂寥，屬車前日駐雞翹。冥冥獨鳳隨雲霧，南陌空聞引葬簫。破車傷馬亦天成，所託雖高豈自營。四海不無容足地，行人何事此中行。束髮河山百戰功，白頭富貴亦成空。華堂不著新歌舞，卻要區區一老翁。載酒欲尋江上舟，出門無路水交流。黃昏獨倚春風立，看卻花開觸地愁。杜生四五十，孝友稱鄉里。隱約不外求，耕桑有妻子，藜杖牧雞豚，筠筒釣魴鯉。歲時沽酒歸，亦不乏甘旨。天涯一杯飯，風昔相逢喜。談辭足詩書，篇詠又清泚。都城問越客，安否常在耳。日月未渠央，如何棄予死。古風久凋零，好學少為己。悲哉四明山，此士今已矣。六籍燃除士不磨，驪山如此盜兵何。五陵珠玉歸人世，卻為詩書發冢多。江涵秋景雁初飛，沙尾長檣發漸稀。惆悵無因見范蠡，夕陽長送釣船歸。樓影侵雲百尺斜，行人樓上憶天涯。情多自悔登臨數，目極應驚悵望賒。一曲平蕪連古樹，半分殘日帶明霞。潘郎何用悲秋色，只此傷春發已華。李子山水人，而常寓城郭。毫端出窈窕，心手初不著。我聞大梵天，擎跨雞孔雀。執鈴揚赤幡，浩劫淨無作。仕哉子能圖，可以慰寂寞。相與驗其真，他年在寥廓。煙籠遠浦迷芳草，日照澄湖浸碧峰。幸有清樽堪酩酊，忍陪良友不從容。壯哉非羆亦非貙，日光夾鏡當坐隅。橫行妥尾不畏逐，顧盼欲去仍躊躇。卒然我見心為動，熟視稍稍摩其須。固知畫者巧為此，此物安肯來庭除。想當盤礡欲畫時，睥睨眾史如庸奴。神閒意定始一掃，功與造化論錙銖。悲風颯颯吹黃蘆，上有寒雀驚相呼。槎牙死樹鳴老烏，向之俛噣如哺鶵。山牆野壁黃昏後，馮婦遙看亦下車。君胸寒而痞，我齒熱以搖。無方可捄藥，相值久無憀。欲尋秦越人，魂逝莫能招。但當觀此身，不實如芭蕉。數椽生草覆莓苔，一徑牆陰斸雪開。王吉囊衣新徙舍，杖藜從此為君來。故人名字在瀛洲，邂逅低徊向此留。鷗鳥一雙隨坐嘯，荷花十丈對冥搜。水涵樽俎清如洗，山染衣巾翠欲流。宣室應疑鬼神事，知君能復幾來遊。數椽庳屋茨生草，三畝荒園種晚蔬。永日終無一杯酒，可能留得故人車。越客上荊舠，秋風憶把螯。故煩分巨跪，持用佐清糟。飲量寬滄海，詩鋒捷孟勞。甘餐飽觴詠，餘事付鈞陶。使節紛紛下禁中，幾人曾到此城東。獨君遺像今如在，廟食真須德與功。欹枕浩無情，蘧蘧獨遲明。霜繁紅樹老，雲澹素蟾清。倦鵲猶三尤，寒雞未一鳴。故山何處所，應有曉猿驚。東門白下亭，摧甓蔓寒葩。淺沙杙素舸，一水宛秋蛇。漁商數十室，門巷隱桑麻。翰林謫仙人，往歲酒姥家。調笑此水上，能歌楊白花。楊花飛白雪，枝嫋綠煙斜。舞袖捲菸雪，綺裘明紫霞。風流翳蓬顆，故地使人嗟。迢迢陌頭青，空復可藏鴉。十年曆遍人間事，卻繞新花認故叢。南北此身知幾日，山川長在淚痕中。侏優戲場中，一貴復一賤。心知本自同，所以無欣怨。丙魏雖曹漢道昌，豈如公出值虞唐。秀鍾舊國山川氣，榮附中天日月光。更化事功參虎變，贊元時序得金穰。傷心鼓吹城南陌，回首新阡柏一行。經世才難就，田園路欲迷。殷懃將白髮，下馬照青溪。雪雲江上語依依，不比尋常恨有違。四十餘年心莫逆，故人如我與君稀。歲熟田家樂，秋風客自悲。茫茫曲城路，歸馬日斜時。江上悠悠不見人，十年塵垢夢中身。殷懃為解丁香結，放出枝間自在春。老年少忻豫，況復病在床。汲水置新花，取忍此流芳。流芳柢須臾，我亦豈久長。新花與故吾，已矣兩可忘。撲撲煙嵐繞四阿，物華終恨未能多。故應陡起三千丈，始奈重山復嶺何。重將白髮旁牆陰，陳跡茫然不可尋。花鳥總知春爛熳，人間獨自有傷心。蕭然生事委江皋，壯士何嘗似釣鰲。千里得書來見約，一朝乘興去忘勞。已將流景休談笑，聊為知音破鬱陶。正是東風將欲發，湖山春色助揮毫。一日不再飯，飯已八九眠。忽忽返照閒，頓羸不可遷。筋骸徽纆束，肺腑鼎鐺煎。長往理不惜，高堂思所牽。蒲葉清淺水，杏花和暖風。地偏綠底綠，人老為誰紅。少年倏忽不再得，後日歡娛能幾何。顧我面顏衰更早，憐君身世病還多。窗間暗淡月含霧，船底飄颻風送波。一寸古心俱未試，相思中夜起悲歌。李白今何在，桃紅已索然。君看赤松子，猶自不長年。塵土輕揚不自持，紛紛生物更相吹。翻成地上萬煙霧，散在人間要路岐。一世競馳甘睬目，幾家清坐得軒眉。超然只有江湖上，還見波濤恐我時。前日石上鬆，斸移沙水際。青青折釵股，俯映幽人砌。蟠根今鬯茂，落子還蒼翠。三年一楮葉，世事真期費。猶殘一日臘，並見兩年春。物以終為始，人從故得新。迎陽朝翦綵，守歲夜傾銀。恩賜隨嘉節，無功只自塵。潼關西山古藍田，有氣鬱鬱高拄天。雄虹雌霓相結纏，晝夜不散非雲煙。秦人挾斤上其巔，視氣所出深鑱鐫。得物盈尺方且堅，以斤試叩聲泠然。持歸市上求百錢，人皆疑嗟莫愛憐。大梁老估聞不眠，操金喜取走蹁躚。深藏牢包三十年，光怪鄰里驚相傳，欲獻天子無由緣。朝廷昨日鍾鼓縣，呼工琢圭寘神筵。玉材細瑣不中權，賈孫抱物詔使前。紅羅復疊帕紫氈，發視紺碧光屬聯。詔問與價當幾千，眾工讓口無敢先。嗟我豈識真與全。塵土波瀾不自期，飄然身與願相違。衰根要路知難植，病羽長年欲退飛。高論已嗟能聽少，力行還恨賦材微。慚君俊少今知我，一見心如客得歸。池塹秋水淨，扁舟逆涼飆。的皪荷上珠，俯映疏星搖。深尋畏魚淰，中路且回橈。冥冥菰蒲中，乃復有驚跳。觥船一棹百分空，十五年前此會同。南去北來人自老，桃花依舊笑春風。人間尚有薄寒侵，和氣先薰草樹心。丹白自分齊破蕾，青黃相向欲交陰。潺潺嫩水生幽谷，漠漠輕煙動遠林。病得一官隨太守，班春無助愧周任。莫嗟荒僻又離群，且喜風謠嶺北聞。銅柱雖然蠻徼接，竹符還是漢家分。春書來逐衡陽雁，秋騎歸看隴首雲。相見會知南望苦，病骸今似沈休文。秀髮千峰霽，清涵萬里秋。滄江天上落，明月鏡中流。眼與魂俱斷，身依影獨留。為憐幽興極，不見爾來遊。繰成白雪桑重綠，割盡黃雲稻正青。它日玉堂揮翰手，芳時同此賦林垧。故人辭祿未忘情，語我猶能作捍城。身不自遭如貢薛，兒應堪教比韋平。老羆豈得長高臥，雛鳳仍聞已閒生。把盞祝公公莫拒，緇衣心為好賢傾。都城羈旅日，獨許上人賢。誰為孤峰下，還來宴坐邊。是身猶夢幻，何物可攀緣。坐對青燈落，松風咽夜泉。草沒苔侵棄道周，誤恩三品竟何酬。國亡今日頑無恥，似為當年不與謀。態足萬峰奇，功才一簣微。愚公誰助徙，靈鷲卻愁飛。竇雪藏銀鎰，檐曦散玉輝。未應頹蟻壤，方此鎮禪扉。物理有真偽，僧言無是非。但知名盡假，不必故山歸。春山撩亂水縱橫，籬落荒畦草自生。獨往獨來山下路，筍輿看得綠陰成。昨日青青尚未齊，忽看春色滿高低。陂梅弄影爭先舞，葉鳥藏身自在啼。樵蹻踏雲歸舊徑，漁蓑背雨向前溪。似知我欲逃軒冕，談笑相過各有攜。將母邗溝上，留家白紵陰。月明聞杜宇，南北總關心。江西一節鑄黃金，最慰章濱父老心。長孺向來真強予，次公今不異重臨。餘風尚有歡謠在，陳跡非無勝事尋。豫想新詩能寄我，十年華省故情深。且欲相邀臥看山，扁舟自可送君還。留連城郭今如此，知復何時伴我閒。邂逅相隨一日閒，或緣香火共靈山。夕陽興罷黃塵陌，直似蓬萊墮世間。兩岸青山刻峭成，一溪回曲篆紋平。綠陰隱隱無重數，欲去黃鸝又一聲。風吹洞口雲，水動山頭月。野老時問人，前村多少雪。定林自有主，我為林下客。客主各有心，還能共岑寂。少年見青春，萬物皆嫵媚。身雖不飲酒，樂與賓客醉。一從鬢上白，百不見可喜。心腸非故時，更覺日月駛。聞歡已倦往，得飽還思睡。春歸只如夢，不復悲憔悴。寄言少年子，努力作春事。亦勿怪衰翁，衰強自然異。