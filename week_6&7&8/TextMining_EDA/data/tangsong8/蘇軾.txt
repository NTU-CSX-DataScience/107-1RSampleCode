十年生死兩茫茫，不思量，自難忘。千里孤墳，無處話淒涼。縱使相逢應不識，塵滿面，鬢如霜。夜來幽夢忽還鄉，小軒窗，正梳妝。相顧無言，惟有淚千行。料得年年腸斷處，明月夜，短松岡。莫聽穿林打葉聲，何妨吟嘯且徐行。竹杖芒鞋輕勝馬，誰怕？一蓑煙雨任平生。料峭春風吹酒醒，微冷，山頭斜照卻相迎。回首向來蕭瑟處，歸去，也無風雨也無晴。大江東去，浪淘盡，千古風流人物。故壘西邊，人道是，三國周郎赤壁。亂石穿空，驚濤拍岸，捲起千堆雪。江山如畫，一時多少豪傑。遙想公瑾當年，小喬初嫁了，雄姿英發。羽扇綸巾，談笑間，檣櫓灰飛煙滅。故國神遊，多情應笑我，早生華髮。人生如夢，一尊還酹江月。明月幾時有，把酒問青天。不知天上宮闕，今夕是何年？我欲乘風歸去，又恐瓊樓玉宇，高處不勝寒。起舞弄清影，何似在人間！轉朱閣，低綺戶，照無眠。不應有恨，何事長向別時圓？人有悲歡離合，月有陰晴圓缺，此事古難全。但願人長久，千里共嬋娟。安石在東海，從事鬢驚秋。中年親友難別，絲竹緩離愁。一旦功成名遂，準擬東還海道，扶病入西州。雅志困軒冕，遺恨寄滄洲。歲雲暮，須早計，要褐裘。故鄉歸去千里，佳處輒遲留。我醉歌時君和，醉倒須君扶我，惟酒可忘憂。一任劉玄德，相對臥高樓。暱暱兒女語，燈火夜微明。恩怨爾汝來去，彈指淚和聲。忽變軒昂勇士，一鼓填然作氣，千里不留行。回首暮雲遠，飛絮攪青冥。眾禽裡，真綵鳳，獨不鳴。躋攀寸步千險，一落百尋輕。煩子指間風雨，置我腸中冰炭，起坐不能平。推手從歸去，無淚與君傾。前瞻馬耳九仙山。碧連天。晚雲間。城上高臺，真個是超然。莫使匆匆雲雨散，今夜裡，月嬋娟。小溪鷗鷺靜聯拳。去翩翩。點輕煙。人事淒涼，回首便他年。莫忘使君歌笑處，垂柳下，矮槐前。墨雲拖雨過西樓。水東流。晚煙收。柳外殘陽，回照動簾鉤。今夜巫山真個好，花未落，酒新篘。美人微笑轉星眸。月花羞。捧金甌。歌扇縈風，吹散一春愁。試問江南諸伴侶，誰似我，醉揚州。膩紅勻臉襯檀脣。晚妝新。暗傷春。手拈花枝，誰會兩眉顰。連理帶頭雙□□，留待與、箇中人。淡煙籠月繡簾陰。畫堂深。夜沈沈。誰道□□，□系得人心。一自綠窗偷見後，便憔悴、到如今。風捲珠簾自上鉤。蕭蕭亂葉報新秋。獨攜纖手上高樓。缺月向人舒窈窕，三星當戶照綢繆。香生霧縠見纖柔。西塞山邊白鷺飛。散花洲外片帆微。桃花流水鱖魚肥。自庇一身青箬笠，相隨到處綠蓑衣。斜風細雨不須歸。覆塊青青麥未蘇。江南雲葉暗隨車。臨皋煙景世間無。雨腳半收檐斷線，雪林初下瓦疏珠。歸來冰顆亂黏須。醉夢醺醺曉未蘇。門前轆轆使君車。扶頭一盞怎生無。廢圃寒蔬挑翠羽，小槽春酒凍真珠。清香細細嚼梅須。雪裡餐氈例姓蘇。使君載酒為回車。天寒酒色轉頭無。薦士已聞飛鶚表，報恩應不用蛇珠。醉中還許攬桓須。半夜銀山上積蘇。朝來九陌帶隨車。濤江煙渚一時無。空腹有詩衣有結，溼薪如桂米如珠。凍吟誰伴捻髭鬚。萬頃風濤不記蘇。雪晴江上麥千車。但令人飽我愁無。翠袖倚風縈柳絮，絳脣得酒爛櫻珠。尊前呵手鑷霜須。珠檜絲杉冷欲霜。山城歌舞助淒涼。且餐山色飲湖光。共挽朱轓留半日，強揉青蕊作重陽。不知明日為誰黃。霜鬢真堪插拒霜。哀弦危柱作伊涼。暫時流轉為風光。未遣清尊空北海，莫因長笛賦山陽。金釵玉腕瀉鵝黃。傅粉郎君又粉奴。莫教施粉與施朱。自然冰玉照香酥。有客能為神女賦，憑君送與雪兒書。夢魂東去覓桑榆。雪頷霜髯不自驚。更將翦採發春榮。羞顏未醉已先赬。莫唱黃雞並白髮，且呼張丈喚殷兄。有人歸去欲卿卿。料峭東風翠幕驚。云何不飲對公榮。水晶盤瑩玉鱗赬。花影莫孤三夜月，朱顏未稱五年兄。翰林子墨主人卿。照日深紅暖見魚。連溪綠暗晚藏烏。黃童白叟聚睢盱。糜鹿逢人雖未慣，猿揉聞鼓不須呼。歸家說與採桑姑。旋抹紅妝看使君。三三五五棘籬門。相挨踏破蒨羅裙。老幼扶攜收麥社，烏鳶翔舞賽神村。道逢醉叟臥黃昏。麻葉層層檾葉光。誰家煮蠶一村香。隔籬嬌語絡絲娘。垂白杖藜擡醉眼，捋青搗麨軟飢腸。問言豆葉幾時黃。軟草平莎過雨新。輕沙走馬路無塵。何時收拾耦耕身。日暖桑麻光似潑，風來蒿艾氣如薰。使君元是此中人。縹緲危樓紫翠間。良辰樂事古難全。感時懷舊獨悽然。璧月瓊枝空夜夜，菊花人貌自年年。不知來歲與誰看。桃李溪邊駐畫輪。鷓鴣聲裡倒清尊。夕陽雖好近黃昏。香在衣裳妝在臂，水連芳草月連雲。幾時歸去不銷魂。四面垂楊十里荷。問云何處最花多。畫樓南畔夕陽和。天氣乍涼人寂寞，光陰須得酒消磨。且來花裡聽笙歌。一別姑蘇已四年。秋風南浦送歸船。畫簾重見水中仙。霜鬢不須催我老，杏花依舊駐君顏。夜闌相對夢魂間。惟見眉間一點黃。詔書催發羽書忙。從教嬌淚洗紅妝。上殿雲霄生羽翼，論兵齒頰帶風霜。歸來衫袖有天香。長記鳴琴子濺堂。朱顏綠髮映垂楊。如今秋鬢數莖霜。聚散交遊如夢寐，升沈閒事莫思量。仲卿終不避桐鄉。風壓輕雲貼水飛。乍晴池館燕爭泥。沈郎多病不勝衣。沙上不聞鴻雁信，竹間時聽鷓鴣啼。此情惟有落花知。羅襪空飛洛浦塵。錦袍不見謫仙人。攜壺藉草亦天真。玉粉輕黃千歲藥，雪花浮動萬家春。醉歸江路野梅新。白雪清詞出坐間。愛君才器兩俱全。異鄉風景卻依然。可恨相逢能幾日，不知重會是何年。茱萸仔細更重看。慚愧今年二麥豐。千畦細浪舞晴空。化工餘力染夭紅。歸去山公應倒載，闌街拍手笑兒童。甚時名作錦薰籠。芍藥櫻桃兩鬥新。名園高會送芳辰。洛陽初夏廣陵春。紅玉半開菩薩面，丹砂濃點柳枝脣。尊前還有箇中人。學畫鴉兒正妙年。陽城下蔡困嫣然。憑君莫唱短因緣。霧帳吹笙香嫋嫋，霜庭按舞月娟娟。曲終紅袖落雙纏。一夢江湖費五年。歸來風物故依然。相逢一醉是前緣。遷客不應常眊矂，使君為出小嬋娟。翠鬟聊著小詩纏。輕汗微微透碧紈。明朝端午浴芳蘭。流香漲膩滿晴川。綵線輕纏紅玉臂，小符斜掛綠雲鬟。佳人相見一千年。徐邈能中酒聖賢。劉伶席地幕青天。潘郎白璧為誰連。無可奈何新白髮，不如歸去舊青山。恨無人借買山錢。傾蓋相逢勝白頭。故山空復夢鬆楸。此心安處是菟裘。賣劍買牛吾欲老，乞漿得酒更何求。願為辭社宴春秋。炙手無人傍屋頭。蕭蕭晚雨脫梧楸。誰憐季子敝貂裘，願我已無當世望。似君須向古人求。歲寒松柏肯驚秋。畫隼橫江喜再遊。老魚跳檻識清謳。流年未肯付東流。黃菊籬邊無悵望，白雲鄉裡有溫柔。挽回霜鬢莫教休。入袂輕風不破塵。玉簪犀璧醉佳辰。一番紅粉為誰新。團扇只堪題往事，新絲那解系行人。酒闌滋味似殘春。幾共查梨到雪霜。一經題品便生光。木奴何處避雌黃。北客有來初未識，南金無價喜新嘗。含滋嚼句齒牙香。山色橫侵蘸暈霞。湘川風靜吐寒花。遠林屋散尚啼鴉。夢到故園多少路，酒醒南望隔天涯。月明千里照平沙。縹緲紅妝照淺溪。薄雲疏雨不成泥。送君何處古臺西。廢沼夜來秋水滿，茂林深處晚鶯啼。行人腸斷草悽迷。陽羨姑蘇已買田。相逢誰信是前緣。莫教便唱水如天。我作洞霄君作守，白頭相對故依然。西湖知有幾同年。花滿銀塘水漫流。犀槌玉板奏涼州。順風環佩過秦樓。遠漢碧雲輕漠漠，今宵人在鵲橋頭。一聲敲徹絳河秋。麻葉層層檾葉光，誰家煮繭一村香。隔籬嬌語絡絲娘。垂白杖藜擡醉眼，捋青搗麨軟飢腸。問言豆葉幾時黃。山下蘭芽短浸溪，鬆間沙路淨無泥，蕭蕭暮雨子規啼。誰道人生無再少？門前流水尚能西！休將白髮唱黃雞。簌簌衣巾落棗花，村南村北響繅車，牛衣古柳賣黃瓜。酒困路長惟欲睡，日高人渴漫思茶，敲門試問野人家。花褪殘紅青杏小。燕子飛時，綠水人家繞。枝上柳綿吹又少。天涯何處無芳草。牆裡鞦韆牆外道。牆外行人，牆裡佳人笑。笑漸不聞聲漸悄。多情卻被無情惱。一顆櫻桃樊素口。不愛黃金，只愛人長久。學畫鴉兒猶未就。眉尖已作傷春皺。撲蝶西園隨伴走。花落花開，漸解相思瘦。破鏡重圓人在否。章臺折盡青青柳。雨後春容清更麗。只有離人，幽恨終難洗。北固山前三面水。碧瓊梳擁青螺髻。一紙鄉書來萬里。問我何年，真個成歸計。白首送春拚一醉。東風吹破千行淚。簾外東風交雨霰。簾裡佳人，笑語如鶯燕。深惜今年正月暖。燈光酒色搖金盞。摻鼓漁陽撾未遍。舞褪瓊釵，汗溼香羅軟。今夜何人吟古怨。清詩未就冰生硯。自古漣漪佳絕地。繞郭荷花，欲把吳興比。倦客塵埃何處洗。真君堂下寒泉水。左海門前酤酒市。夜半潮來，月下孤舟起。傾蓋相逢拚一醉。雙鳧飛去人千里。雲水縈迴溪上路。疊疊青山，環繞溪東注。月白沙汀翹宿鷺。更無一點塵來處。溪叟相看私自語。底事區區，苦要為官去。尊酒不空田百畝。歸來分得閒中趣。別酒勸君君一醉。清潤潘郎，又是何郎婿。記取釵頭新利市。莫將分付東鄰子。回首長安佳麗地。三十年前，我是風流帥。為向青樓尋舊事。花枝缺處餘名字。泛泛東風初破五。江柳微黃，萬萬千千縷。佳氣鬱蔥來繡戶。當年江上生奇女。一盞壽觴誰與舉。三個明珠，膝上王文度。放盡窮鱗看圉圉。天公為下曼陀雨。春事闌珊芳草歇。客裡風光，又過清明節。小院黃昏人憶別。落紅處處聞啼鴂。咫尺江山分楚越。目斷魂銷，應是音塵絕。夢破五更心欲折。角聲吹落梅花月。記得畫屏初會遇。好夢驚回，望斷高唐路。燕子雙飛來又去。紗窗幾度春光暮。那日繡簾相見處。低眼佯行，笑整香雲縷。斂盡春山羞不語。人前深意難輕訴。昨夜秋風來萬里。月上屏幃，冷透人衣袂。有客抱衾愁不寐。那堪玉漏長如歲。羈舍留連歸計未。夢斷魂銷，一枕相思淚。衣帶漸寬無別意。新書報我添憔悴。雨霰疏疏經潑火。巷陌鞦韆。猶未清明過。杏子梢頭香蕾破。淡紅褪白胭脂涴。苦被多情相折挫。病緒厭厭，渾似年時個。繞遍迴廊還獨坐。月籠雲暗重門鎖。蝶懶鶯慵春過半。花落狂風，小院殘紅滿。午醉未醒紅日晚，黃昏簾幕無人卷。雲鬢鬅鬆眉黛淺。總是愁媒，欲訴誰消遣。未信此情難系絆，楊花猶有東風管。兩兩輕紅半暈腮，依依獨為使君回。若道使君無此意，何為，雙花不向別人開。但看低昂煙雨裡，不已。勸君休訴十分杯。更問尊前狂副使。來歲。花開時節與誰來。與客攜壺上翠微。江涵秋影雁初飛。塵世難逢開口笑。年少。菊花須插滿頭歸。酩酊但酬佳節了。雲嶠。登臨不用怨斜暉。古往今來誰不老。多少。牛山何必更沾衣。莫怪鴛鴦繡帶長。腰輕不勝舞衣裳。薄倖只貪遊冶去。何處。垂楊繫馬恣輕狂。花謝絮飛春又盡。堪恨。斷絃塵管伴啼妝。不信歸來但自看。怕見。為郎憔悴卻羞郎。千古風流阮步兵。平生遊宦愛東平。千里遠來還不住。歸去。空留風韻照人清。紅粉尊前深懊惱。休道。怎生留得許多情。記得明年花絮亂。須看。泛西湖是斷腸聲。雨洗娟娟嫩葉光。風吹細細綠筠香。秀色亂侵書帙晚。簾卷。清陰微過酒尊涼。人畫竹身肥擁腫。何用。先生落筆勝蕭郎。記得小軒岑寂夜。廊下。月和疏影上東牆。月滿苕溪照夜堂。五星一老斗光芒。十五年間真夢裡。何事。長庚對月獨淒涼。綠鬢蒼顏同一醉。還是。六人吟笑水雲鄉。賓主談鋒誰得似。看取。曹劉今對兩蘇張。閒臥藤床觀社柳。子瞻書困點新茶。常羨人間琢玉郎，天應乞與點酥娘。自作清歌傳皓齒，風起，雪飛炎海變清涼。萬里歸來年愈少，微笑，笑時猶帶嶺梅香。試問嶺南應不好？卻道：此心安處是吾鄉。林斷山明竹隱牆。亂蟬衰草小池塘。翻空白鳥時時見，照水紅蕖細細香。村舍外，古城旁。杖藜徐步轉斜陽。殷勤昨夜三更雨，又得浮生一日涼。林斷山明竹隱牆，　亂蟬衰草小池塘。　翻空白鳥時時見，照水紅蕖細細香。　村舍外，古城旁，　杖藜徐步轉斜陽。　殷勤昨夜三更雨，又得浮生一日涼。　羅帶雙垂畫不成。殢人嬌態最輕盈。酥胸斜抱天邊月，玉手輕彈水面冰。無限事，許多情。四弦絲竹苦丁寧。饒君撥盡相思調，待聽梧桐葉落聲。三十三年，今誰存者，算只君與長江。凜然蒼檜，霜幹苦難雙。聞道司州古縣，云溪上、竹塢鬆窗。江南岸，不因送子，寧肯過吾邦。摐摐。疏雨過，風林舞破，煙蓋雲幢。願持此邀君，一飲空缸。居士先生老矣，真夢裡、相對殘釭。歌舞斷，行人未起，船鼓已逄逄。橫看成嶺側成峰，遠近高低各不同。不識廬山真面目，只緣身在此山中。夜飲東坡醒復醉，歸來彷彿三更。家童鼻息已雷鳴。敲門都不應，倚杖聽江聲。長恨此身非我有，何時忘卻營營。夜闌風靜縠紋平。小舟從此逝，江海寄餘生。誰道東陽都瘦損，凝然點漆精神。瑤林終自隔風塵，試看披鶴氅，仍是謫仙人。省可清言揮玉麈，真須保器全真。風流何似道家純。不應同蜀客，惟愛卓文君。昨夜渡江何處宿，望中疑是秦淮。月明誰起笛中哀。多情王謝女，相逐過江來。雲雨未成還又散，思量好事難諧。憑陵急槳兩相催。想伊歸去後，應似我情懷。細馬遠馱雙侍女，青巾玉帶紅靴。溪山好處便為家。誰知巴峽路，卻見洛城花。面旋落英飛玉蕊，人間春日初斜。十年不見紫雲車。龍丘新洞府，鉛鼎養丹砂。尊酒何人懷李白，草堂遙指江東。珠簾十里卷香風。花開又花謝，離恨幾千重。輕舸渡江連夜到，一時驚笑衰容。語音猶自帶吳儂。夜闌對酒處，依舊夢魂中。冬夜夜寒冰合井，畫堂明月侵幃。青缸明滅照悲啼。青缸挑欲盡，粉淚裛還垂。未盡一尊先掩淚，歌聲半帶清悲。情聲兩盡莫相違。欲知腸斷處，樑上暗塵飛。點點樓頭細雨，重重江外平湖。當年戲馬會東徐，今日淒涼南浦。莫恨黃花未吐，且教紅粉相扶。酒闌不必看茱萸，俯仰人間今古。聞道雙銜鳳帶，不妨單著鮫綃。夜香知與阿誰燒。悵望水沈煙嫋。雲鬢風前綠卷，玉顏醉裡紅潮。莫教空度可憐宵。月與佳人共僚。別夢已隨流水，淚巾猶裛香泉。相如依舊是臞仙。人在瑤臺閬苑。花霧縈風縹緲，歌珠滴水清圓。蛾眉新作十分妍。走馬歸來便面。世事一場大夢，人生幾度秋涼？夜來風葉已鳴廊。看取眉頭鬢上。酒賤常愁客少，月明多被雲妨。中秋誰與共孤光。把盞悽然北望。照野瀰瀰淺浪，橫空曖曖微霄。障泥未解玉驄驕。我欲醉眠芳草。可惜一溪明月，莫教踏破瓊瑤。解鞍敧枕綠楊橋。杜宇一聲春曉。馬趁香微路遠，沙籠月淡煙斜。渡波清徹映妍華。倒綠枝寒鳳掛。掛鳳寒枝綠倒，華妍映徹清波。渡斜煙淡月籠沙。遠路微香趁馬。碧霧輕籠兩鳳，寒煙淡拂雙鴉。為誰流睇不歸家。錯認門前過馬。有意偷回笑眼，無言強整衣紗。劉郎一見武陵花。從此春心蕩也。繡簾高卷傾城出。燈前瀲灩橫波溢。皓齒髮清歌。春愁入翠蛾。悽音休怨亂。我已先腸斷。遺響下清虛。累累一串珠。碧紗微露纖纖玉。朱脣漸暖參差竹。越調變新聲。龍吟徹骨清。夜來殘酒醒。惟覺霜袍冷。不見斂眉人。胭脂覓舊痕。秋風湖上蕭蕭雨。使君欲去還留住。今日漫留君。明朝愁殺人。佳人千點淚。灑向長河水。不用斂雙蛾。路人啼更多。玉童西迓浮丘伯。洞天冷落秋蕭瑟。不用許飛瓊。瑤臺空月明。清香凝夜宴。借與韋郎看。莫便向姑蘇。扁舟下五湖。天憐豪俊腰金晚。故教月向松江滿。清景為淹留。從君都佔秋。身閒惟有酒。試問清遊首。帝夢已遙思。匆匆歸去時。娟娟缺月西南落。相思撥斷琵琶索。枕淚夢魂中。覺來眉暈重。華堂堆燭淚。長笛吹新水。醉客各西東。應思陳孟公。玉笙不受朱脣暖。離聲悽咽胸填滿。遺恨幾千秋。恩留人不留。他年京國酒。泫淚攀枯柳。莫唱短因緣。長安遠似天。畫檐初掛彎彎月。孤光未滿先憂缺。遙認玉簾鉤。天孫梳洗樓。佳人言語好。不願求新巧。此恨固應知。願人無別離。風回仙馭雲開扇。更闌月墮星河轉。枕上夢魂驚。曉檐疏雨零。相逢雖草草。長共天難老。終不羨人間。人間日似年。城隅靜女誰人見。先生日夜歌彤管。誰識蔡姬賢。江南顧彥先。先生那久困。湯沐須名郡。惟有謝夫人。從來見擬倫。買田陽羨吾將老。從來只為溪山好。來往一虛舟。聊隨物外遊。有書仍懶著。水調歌歸去。筋力不辭詩。要須風雨時。落花閒院春衫薄。薄衫春院閒花落。遲日恨依依。依依恨日遲。夢迴鶯舌弄。弄舌鶯迴夢。郵便問人羞。羞人問便郵。火雲凝汗揮珠顆。顆珠揮汗凝雲火。瓊暖碧紗輕。輕紗碧暖瓊。暈腮嫌枕印。印枕嫌腮暈。閒照晚妝殘。殘妝晚照閒。嶠南江淺紅梅小。小梅紅淺江南嶠。窺我向疏籬。籬疏向我窺。老人行即到。到即行人老。離別惜殘枝。枝殘惜別離。翠鬟斜幔雲垂耳。耳垂雲幔斜鬟翠。春晚睡昏昏。昏昏睡晚春。細花梨雪墜。墜雪梨花細。顰淺念誰人。人誰念淺顰。井桐雙照新妝冷。冷妝新照雙桐井。羞對井花愁。愁花井對羞。影孤憐夜永。永夜憐孤影。樓上不宜秋。秋宜不上樓。雪花飛暖融香頰。頰香融暖飛花雪。欺雪任單衣。衣單任雪欺。別時梅子結。結子梅時別。歸不恨開遲。遲開恨不歸。塗香莫惜蓮承步。長愁羅襪凌波去。只見舞迴風。都無行處蹤。偷穿宮樣穩。並立雙趺困。纖妙說應難。須從掌上看。玉鈽墜耳黃金飾。輕衫罩體香羅碧。緩步困春醪。春融臉上桃。花鈿從委地。誰與郎為意。長愛月華清。此時憎月明。溼雲不動溪橋冷。嫩寒初透東風影。橋下水聲長。一枝和月香。人憐花似舊。花比人應瘦。莫憑小欄干。夜深花正寒。憑高眺遠，見長空，萬里雲無留跡。桂魄飛來，光射處，冷浸一天秋碧。玉宇瓊樓，乘鸞來去，人在清涼國。江山如畫，望中煙樹歷歷。我醉拍手狂歌，舉杯邀月對，影成三客。起舞徘徊，風露下，今夕不知何夕。便欲乘風，翻然歸去，何用騎鵬翼。水晶宮裡，一聲吹斷橫笛。水光瀲灩晴方好，山色空濛雨亦奇。欲把西湖比西子，淡妝濃抹總相宜。軟草平莎過雨新，輕沙走馬路無塵，何時收拾耦耕身？日暖桑麻光似潑，風來蒿艾氣如薰，使君原是此中人。定場賀老今何在。幾度新聲改。怨聲坐使舊聲闌。俗耳只知繁手、不須彈。斷絃試問誰能曉。七歲文姬小。試教彈作輥雷聲。應有開元遺老、淚縱橫。歸心正似三春草。試著萊衣小。橘懷幾日向翁開。懷祖已瞋文度、不歸來。禪心已斷人間愛。只有平交在。笑論瓜葛一枰同。看取靈光新賦、有家風。波聲拍枕長淮曉。隙月窺人小。無情汴水自東流。只載一船離恨、向西州。竹溪花浦曾同醉。酒味多於淚。誰教風鑑在塵埃。醞造一場煩惱、送人來。持杯搖勸天邊月。願月圓無缺。持杯復更勸花枝。且願花枝長在、莫離披。持杯月下花前醉。休問榮枯事。此歡能有幾人知。對酒逢花不飲、待何時。玉骨那愁瘴霧，冰姿自有仙風。海仙時遣探芳叢。倒掛綠毛麼鳳。素面翻嫌粉涴，洗妝不褪脣紅。高情已逐曉雲空。不與梨花同夢。冰肌自是生來瘦。那更分飛後。日長簾幕望黃昏。及至黃昏時候、轉銷魂。君還知道相思苦。怎忍拋奴去。不辭迢遞過關山。只恐別郎容易、見郎難。深深庭院清明過。桃李初紅破。柳絲搭在玉闌干。簾外瀟瀟微雨、做輕寒。晚晴臺榭增明媚。已拼花前醉。更闌人靜月侵廊。獨自行來行去、好思量。一曲陽關情幾許，知君欲向秦川去。白馬皁貂留不住。回首處，孤城不見天霖霧。到日長安花似雨，故關楊柳初飛絮。漸見靴刀迎夾路。誰得似，風流膝上王文度。些小白鬚何用染。幾人得見星星點。作郡浮光雖似箭。君莫厭。也應勝我三年貶。我欲自嗟還不敢。向來三郡寧非忝。婚嫁事稀年冉冉。知有漸。千鈞重擔從頭減。臨水縱橫回晚鞚。歸來轉覺情懷動。梅笛煙中聞幾弄。秋陰重。西山雪淡雲凝凍。美酒一杯誰與共。尊前舞雪狂歌送。腰跨金魚旌旆擁。將何用。只堪妝點浮生夢。歸去來兮，吾歸何處，萬里家在岷峨。百年強半，來日苦無多。坐見黃州再閏，兒童盡、楚語吳歌。山中友，雞豚社酒，相勸老東坡。云何。當此去，人生底事，來往如梭。待閒看，秋風洛水清波。好在堂前細柳，應念我、莫翦柔柯。仍傳語，江南父老，時與晒漁蓑。香靉雕盤，寒生冰箸，畫堂別是風光。主人情重，開宴出紅妝。膩玉圓搓素頸，藕絲嫩、新織仙裳。雙歌罷，虛檐轉月，餘韻尚悠揚。人間，何處有，司空見慣，應謂尋常。坐中有狂客，惱亂愁腸。報道金釵墜也，十指露、春筍纖長。親曾見，全勝宋玉，想像賦高唐。蝸角虛名，蠅頭微利，算來著甚幹忙。事皆前定，誰弱又誰強。且趁閒身未老，盡放我、些子疏狂。百年裡，渾教是醉，三萬六千場。思量。能幾許，憂愁風雨，一半相妨，又何須，抵死說短論長。幸對清風皓月，苔茵展、雲幕高張。江南好，千鍾美酒，一曲滿庭芳。我輩情鍾，古來誰似龍山宴。而今楚甸。戲馬餘飛觀。顧謂佳人，不覺秋強半。箏聲遠。鬢雲吹亂。愁入參差雁。不用悲秋，今年身健還高宴。江村海甸。總作空花觀。尚想橫汾，蘭菊紛相半。樓船遠。白雲飛亂。空有年年雁。月轉烏啼，畫堂宮徵生離恨。美人愁悶。不管羅衣褪。清淚斑斑，揮斷柔腸寸。嗔人問。背燈偷搵拭盡殘妝粉。閒倚胡床，庾公樓外峰千朵。與誰同坐。明月清風我。別乘一來，有唱應須和。還知麼。自從添個。風月平分破。紅杏飄香，柳含煙翠拖輕縷。水邊朱戶。盡卷黃昏雨。燭影搖風，一枕傷春緒。歸不去。鳳樓何處。芳草迷歸路。清潁東流，愁目斷、孤帆明滅。宦遊處、青山白浪，萬重千疊。孤負當年林下意，對床夜雨聽蕭瑟。恨此生、長向別離中，添華髮。一尊酒，黃河側。無限事，從頭說。相看恍如昨，許多年月。衣上舊痕餘苦淚，眉間喜氣添黃色。便與君、池上覓殘春，花如雪。憂喜相尋，風雨過、一江春綠。巫峽夢、至今空有，亂山屏簇。何似伯鸞攜德耀，簞瓢未足清歡足。漸粲然、光彩照階庭，生蘭玉。幽夢裡，傳心曲。腸斷處，憑他續。文君婿知否，笑君卑辱。君不見周南歌漢廣，天教夫子休喬木。便相將、左手抱琴書，雲間宿。鄭莊好客。容我尊前先墮幘。落筆生風。籍籍聲名不負公。高山白早。瑩骨冰膚那解老。從此南徐。良夜清風月滿湖。雲鬟傾倒。醉倚闌干風月好。憑仗相扶。誤入仙家碧玉壺。連天衰草。下走湖南西去道。一舸姑蘇。便逐鴟夷去得無。閩溪珍獻。過海雲帆來似箭。玉座金盤。不貢奇葩四百年。輕紅釀白。雅稱佳人纖手擘。骨細肌香。恰是當年十八娘。賢哉令尹。三仕已之無喜慍。我獨何人。猶把虛名玷縉紳。不如歸去。二頃良田無覓處。歸去來兮。待有良田是幾時。玉觴無味。中有佳人千點淚。學道忘憂。一念還成不自由。如今未見。歸去東園花似霰。一語相開。匹似當初本不來。春光亭下。流水如今何在也。歲月如梭。白首相看擬奈何。故人重見。世事年來千萬變。官況闌珊。慚愧青松守歲寒。惟熊佳夢。釋氏老君親抱送。壯氣橫秋。未滿三朝已食牛。犀錢玉果。利市平分沾四坐。多謝無功。此事如何到得儂。曉來風細。不會鵲聲來報喜。卻羨寒梅。先覺春風一夜來。香箋一紙。寫盡迴文機上意。欲卷重開。讀遍千回與萬回。天台舊路。應恨劉郎來又去。別酒頻傾。忍聽陽關第四聲。劉郎未老。懷戀仙鄉重得到。只恐因循。不見如今勸酒人。雙龍對起。白甲蒼髯煙雨裡。疏影微香。下有幽人晝夢長。湖風清軟。雙鵲飛來爭噪晚。翠颭紅輕。時下凌宵百尺英。琵琶絕藝。年紀都來十一二。撥弄麼弦。未解將心指下傳。主人瞋小。欲向東風先醉倒。已屬君家。且更從容等待他。雲容皓白。破曉玉英紛似織。風力無端。欲學楊花更耐寒。相如未老。樑苑猶能陪俊少。莫惹閒愁。且折江梅上小樓。玉房金蕊。宜在玉人纖手裡。淡月朦朧。更有微微弄袖風。溫香熟美。醉慢雲鬟垂兩耳。多謝春工。不是花紅是玉紅。天然宅院。賽了千千並萬萬。說與賢知。表德元來是勝之。今來十四。海里猴兒奴子是。要賭休痴。六隻骰兒六點兒。神閒意定。萬籟收聲天地靜。玉指冰弦。未動宮商意已傳。悲風流水。寫出寥寥千古意。歸去無眠。一夜餘音在耳邊。銀錚旋品。不用纏頭千尺錦。妙思如泉。一洗閒愁十五年。為公少止。起舞屬公公莫起。風裡銀山。擺撼魚龍我自閒。柔和性氣。雅稱佳名呼懿懿。解舞能謳。絕妙年中有品流。眉長眼細。淡淡梳妝新綰髻。懊惱風情。春著花枝百態生。鶯初解語。最是一年春好處。微雨如酥。草色遙看近卻無。休辭醉倒。花不看開人易老。莫待春回。顛倒紅英間綠苔。江南遊女。問我何年歸得去。雨細風微。雨足如霜挽紵衣。江亭夜語。喜見京華新樣舞。蓮步輕飛。遷客今朝始是歸。嬌多媚煞。體柳輕盈千萬態。殢主尤賓。斂黛含顰喜又瞋。徐君樂飲。笑謔從伊情意恁。臉嫩敷紅。花倚朱闌裡住風。雙鬟綠墜。嬌眼橫波眉黛翠。妙舞蹁躚。掌上身輕意態妍。曲窮力困。笑倚人旁香喘噴。老大逢歡。昏眼猶能仔細看。天真雅麗。容態溫柔心性慧。響亮歌喉。遏住行雲翠不收。妙詞佳曲。囀出新聲能斷續。重客多情。滿勸金卮玉手擎。空床響琢。花上春禽冰上雹。醉夢尊前。驚起湖風入坐寒。轉關鑊索。春水流弦霜入撥。月墮更闌。更請宮高奏獨彈。迴風落景。散亂東牆疏竹影。滿坐清微。入袖寒泉不溼衣。夢迴酒醒。百尺飛瀾鳴碧井。雪灑冰麾。散落佳人白玉肌。海南奇寶。鑄出團團如栲栳。曾到崑崙。乞得山頭玉女盆。絳州王老。百歲痴頑推不倒。海口如門。一派黃流已電奔。憑誰妙筆。橫掃素縑三百尺。天下應無。此是錢塘湖上圖。一般奇絕。雲淡天高秋夜月。費盡丹青。只這些兒畫不成。皎皎牽牛河漢女。盈盈臨水無由語。望斷碧雲空日暮。無尋處。夢迴芳草生春浦。鳥散餘花紛似雨，汀洲蘋老香風度。明月多情來照戶。但攬取。清光長送人歸去。古來雲海茫茫，道山絳闕知何處。人間自有，赤城居士，龍蟠鳳舉。清淨無為，坐忘遺照，八篇奇語。向玉霄東望，蓬萊暗靄，有云駕、驂風馭。行盡九州四海，笑紛紛、落花飛絮。臨江一見，謫仙風采，無言心許。八表神遊，浩然相對，酒酣箕踞。待垂天賦就，騎鯨路穩，約相將去。小舟橫截春江，臥看翠壁紅樓起。雲間笑語，使君高會，佳人半醉。危柱哀弦，豔歌餘響，繞雲縈水。念故人老大，風流未減，獨回首、煙波裡。推枕惘然不見，但空江、月明千里。五湖聞道，扁舟歸去，仍攜西子。雲夢南州，武昌南岸，昔遊應記。料多情夢裡，端來見我，也參差是。小溝東接長江，柳堤葦岸連雲際。煙村瀟灑，人閒一鬨，漁樵早市。永晝端居，寸陰虛度，了成何事。但絲蓴玉藕，珠粳錦鯉，相留戀，又經歲。因念浮丘舊侶，慣瑤池、羽觴沈醉。青鸞歌舞，銖衣搖曳，壺中天地。飄墮人間，步虛聲斷，寒露風細。抱素琴，獨向銀蟾影裡，此懷難寄。露寒煙冷兼葭老，天外徵鴻寥唳。銀河秋晚，長門燈悄，一聲初至。應念瀟湘，岸遙人靜，水多菰米。□望極平田，徘徊欲下，依前被、風驚起。須信衡陽萬里，有誰家、錦書遙寄。萬重雲外，斜行橫陣，才疏又綴。仙掌月明，石頭城下，影搖寒水。念征衣未搗，佳人拂杵，有盈盈淚。蜀客到江南，長憶吳山好。吳蜀風流自古同，歸去應須早。還與去年人，共藉西湖草。莫惜尊前仔細看，應是容顏老。清淮蜀汴。更在江西岸。紅旆到時黃葉亂。霜入樑王故苑。秋原何處攜壺。停驂訪古踟躕。雙廟遺風尚在，漆園傲吏應無。乘槎歸去，成都何在，萬里江沱漢漾。與君各賦一篇詩，留織女、鴛鴦機上。還將舊曲，重賡新韻，須信吾儕天放。人生何處不兒嬉，看乞巧、朱樓彩舫。似花還似非花，也無人惜從教墜。拋家傍路，思量卻是，無情有思。縈損柔腸，困酣嬌眼，欲開還閉。夢隨風萬里，尋郎去處，又還被鶯呼起。不恨此花飛盡，恨西園，落紅難綴。曉來雨過，遺蹤何在？一池萍碎。春色三分，二分塵土，一分流水。細看來，不是楊花，點點是離人淚。涼簟碧紗廚，一枕清風晝睡餘。睡聽晚衙無一事，徐徐，讀盡床頭幾卷書。搔首賦歸歟，自覺功名懶更疏。若問使君才與術，何如？佔得人間一味愚。未倦長卿遊。漫舞夭歌爛不收。不是使君能矯世，誰留。教有瓊梳脫麝油。香粉鏤金球。花豔紅箋筆欲流。從此丹脣並皓齒，清柔。唱遍山東一百州。繡鞅玉環遊。燈晃簾疏笑卻收。久立香車催欲上，還留。更且檀脣點杏油。花遍六麼球。面旋迴風帶雪流。春入腰肢金縷細，輕柔。種柳應須柳柳州。千騎試春遊。小雨如酥落便收。能使江東歸老客，遲留。白酒無聲滑瀉油。飛火亂星逑。淺黛橫波翠欲流。不似白雲鄉外冷，溫柔。此去淮南第一州。晚景落瓊杯。照眼雲山翠作堆。認得岷峨春雪浪，初來。萬頃蒲萄漲淥醅。暮雨暗陽臺。亂灑高樓溼粉腮。一陣東風來卷地，吹回。落照江天一半開。不到謝公臺。明月清風好在哉。舊日髯孫何處去，重來。短李風流更上才。秋色漸摧頹。滿院黃英映酒杯。看取桃花春二月，爭開。盡是劉郎去後栽。冰雪透香肌。姑射仙人不似伊。濯錦江頭新樣錦，非宜。故著尋常淡薄衣。暖日下重幃。春睡香凝索起遲。曼倩風流緣底事，當時。愛被西真喚作兒。東武望餘杭。雲海天涯兩杳茫。何日功成名遂了，還鄉。醉笑陪公三萬場。不用訴離觴。痛飲從來別有腸。今夜送歸燈火冷，河塘。墮淚羊公卻姓楊。涼簟碧紗廚。一枕清風晝睡餘。睡聽晚衙無一事，徐徐。讀盡床頭幾卷書。搔首賦歸歟。自覺功名懶更疏。若問使君才與術，何如。佔得人間一味愚。裙帶石榴紅。卻水殷勤解贈儂。應許逐雞雞莫怕，相逢。一點靈犀必暗通。何處遇良工。琢刻天真半欲空。願作龍香雙鳳撥，輕攏。長在環兒白雪胸。旌旆滿江湖。詔發樓船萬舳艫。投筆將軍因笑我，迂儒。帕首腰刀是丈夫。粉淚怨離居。喜子垂窗報捷書。試問伏波三萬語，何如。一斛明珠換綠珠。天與化工知。賜得衣裳總是緋。每向華堂深處見，憐伊。兩個心腸一片兒。自小便相隨。綺席歌筵不暫離。苦恨人人分拆破，東西。怎得成雙似舊時。寒玉細凝膚。清歌一曲倒金壺。冶葉倡條遍相識，爭如。豆蔻花梢二月初。年少即須臾。芳時偷得醉工夫。羅帳細垂銀燭背，歡娛。豁得平生俊氣無。何處倚闌干。弦管高樓月正圓。胡蝶夢中家萬里，依然。老去愁來強自寬。明鏡借紅顏。須著人間比夢間。蠟燭半籠金翡翠，更闌。繡被焚香獨自眠。雨暗初疑夜，風回忽報晴。淡雲斜照著山明。細草軟沙溪路、馬蹄輕。卯酒醒還困，仙材夢不成。藍橋何處覓雲英。只有多情流水、伴人行。水垢何曾相受。細看兩俱無有。寄語揩揹人，盡日勞君揮肘。輕手。輕手。居士本來無垢。自淨方能淨彼。我自汗流呀氣。寄語澡浴人，且共肉身遊戲。但洗。但洗。俯為人間一切。為向東坡傳語。人在玉堂深處。別後有誰來，雪壓小橋無路。歸去。歸去。江上一犁春雨。手種堂前桃李。無限綠陰青子。簾外百舌兒，驚起五更春睡。居士。居士。莫望小橋流水。城上層樓疊巘。城下清淮古汴。舉手揖吳雲，人與暮天俱遠。魂斷。魂斷。後夜松江月滿。山秀芙蓉，溪明罨畫。真遊洞穴滄波下。臨風慨想斬蛟靈，長橋千載猶橫跨。解佩投簪，求田問舍。黃雞白酒漁樵社。元龍非復少時豪，耳根洗盡功名話。這個禿奴，修行忒煞。雲山頂上空持戒。一從迷戀玉樓人，鶉衣百結渾無奈。毒手傷人，花容粉碎。空空色色今何在。臂間刺道苦相思，這回還了相思債。情若連環，恨如流水，甚時是休。也不須驚怪，沈郎易瘦，也不須驚怪，潘鬢先愁。總是難禁，許多魔難，奈好事教人不自由。空追想，念前歡杳杳，後會悠悠。凝眸。悔上層樓。謾惹起、新愁壓舊愁。向彩箋寫遍，相思字了，重重封卷，密寄書郵。料到伊行，時時開看，一看一回和淚收。須知道，□這般病染，兩處心頭。孤館燈青，野店雞號，旅枕夢殘。漸月華收練，晨霜耿耿；雲山摛錦，朝露漙漙。世路無窮，勞生有限，似此區區長鮮歡。微吟罷，憑徵鞍無語，往事千端。當時共客長安，似二陸初來俱少年。有筆頭千字，胸中萬卷；致君堯舜，此事何難？用舍由時，行藏在我，袖手何妨閒處看。身長健，但優遊卒歲，且鬥尊前。見說東園好，能消北客愁。雖非吾土且登樓。行盡江南南岸、此淹留。短日明楓纈，清霜暗菊逑。流年回首付東流。憑仗挽回潘鬢、莫教秋。古岸開青葑，新渠走碧流。會看光滿萬家樓。記取他年扶路、入西州。佳節連梅雨，餘生寄葉舟。只將菱角與雞頭。更有月明千頃、一時留。日出西山雨，無晴又有晴。亂山深處過清明。不見彩繩花板、細腰輕。盡日行桑野，無人與目成。且將新句琢瓊英。我是世間閒客、此閒行。帶酒衝山雨，和衣睡晚睛。不知鐘鼓報天明。夢裡栩然蝴蝶、一身輕。老去才都盡，歸來計未成。求田問舍笑豪英。自愛湖邊沙路、免泥行。日薄花房綻，風和麥浪輕。夜來微雨洗郊坰。正是一年春好、近清明。已改煎茶火，猶調入粥餳。使君高會有餘清。此樂無聲無味、最難名。海上乘槎侶，仙人萼綠華。飛昇元不用丹砂。住在潮頭來處、渺天涯。雷輥夫差國，雲翻海若家。坐中安得弄琴牙。寫取餘聲歸向、水仙誇。苒苒中秋過，蕭蕭兩鬢華。寓身化世一塵沙。笑看潮來潮去、了生涯。方士三山路，漁人一葉家。早知身世兩聱牙。好伴騎鯨公子、賦雄誇。欲執河梁手，還升月旦堂。酒闌人散月侵廊。北客明朝歸去、雁南翔。窈窕高明玉，風流鄭季莊。一時分散水雲鄉。惟有落花芳草、斷人腸。衛霍元勳後，韋平外族賢。吹笙只合在緱山。閒駕彩巒歸去、趁新年。烘暖燒香閣，輕寒浴佛天。他時一醉畫堂前。莫忘故人憔悴、老江邊。笑怕薔薇罥，行憂寶瑟僵。美人依約在西廂，只恐暗中迷路，認餘香。午夜風翻幔，三更月到床。簟紋如水玉肌涼。何物與儂歸去、有殘妝。紺綰雙蟠髻，雲欹小偃巾。輕盈紅臉小腰身。疊鼓忽催花拍、鬥精神。空闊輕紅歇，風和約柳春。蓬山才調最清新。勝似纏頭千錦、共藏珍。琥珀裝腰佩，龍香入領巾。只應飛燕是前身。共看剝蔥纖手、舞凝神。柳絮風前轉，梅花雪裡春。鴛鴦翡翠兩爭新。但得周郎一顧、勝珠珍。師唱誰家曲，宗風嗣阿誰。借君拍板與門槌。我也逢場作戲、莫相疑。溪女方偷眼，山僧莫眨眉。卻愁彌勒下生遲。不見老婆三五、少年時。山雨瀟瀟過，溪橋瀏瀏清。小園幽榭枕蘋汀。門外月華如水、彩舟橫。苕岸霜花盡，江湖雪陣平。兩山遙指海門青。回首水云何處、覓孤城。紫陌尋春去，紅塵拂面來。無人不道看花回。惟見石榴新蕊、一枝開。冰簟堆雲髻，金尊灩玉醅。綠陰青子莫相催。留取紅巾千點、照池臺。寸恨誰雲短，綿綿豈易裁。半年眉綠未曾開。明月好風閒處、是人猜。春雨消殘凍，溫風到冷灰。尊前一曲為誰哉。留取曲終一拍、待君來。昨日出東城。試探春情。牆頭紅杏暗如傾。檻內群芳芽未吐，早已回春。綺陌斂香塵。雪霽前村。東君用意不辭辛。料想春光先到處，吹綻梅英。煙外倚危樓，初見遠燈明滅。卻跨玉虹歸去，看洞天星月。當時張範風流在，況一尊浮雪。莫問世間何事，與劍頭微吷。紅粉莫悲啼，俯仰半年離別。看取雪堂坡下，老農夫悽切。明年春水漾桃花，柳岸隘舟楫。從此滿城歌吹，看黃州闐咽。湖上雨晴時，秋水半篙初沒。朱檻俯窺寒鑑，照衰顏華髮。醉中吹墜白綸巾，溪風漾流月。獨棹小舟歸去，任煙波飄兀。乳燕飛華屋。悄無人、桐陰轉午，晚涼新浴。手弄生綃白團扇，扇手一時似玉。漸困倚、孤眠清熟。簾外誰來推繡戶，枉教人、夢斷瑤臺曲。又卻是，風敲竹。石榴半吐紅巾蹙。待浮花、浪蕊都盡，伴君幽獨。穠豔一枝細看取，芳心千重似束。又恐被、秋風驚綠。若待得君來向此，花前對酒不忍觸。共粉淚，兩簌簌。三年枕上吳中路。遣黃耳、隨君去。若到松江呼小渡。莫驚鷗鷺，四橋盡是，老子經行處。輞川圖上看春暮。常記高人右丞句。作個歸期天已許。春衫猶是，小蠻針線，曾溼西湖雨。多情多感仍多病，多景樓中。尊酒相逢。樂事回頭一笑空。停杯且聽琵琶語，細捻輕攏。醉臉春融。斜照江天一抹紅。冰肌玉骨，自清涼無汗。水殿風來暗香滿。繡簾開，一點明月窺人，人未寢，倚枕釵橫鬢亂。起來攜素手，庭戶無聲，時見疏星渡河漢。試問夜如何？夜已三更。金波淡，玉繩低轉。但屈指西風幾時來？又不道流年暗中偷換。江南臘盡，早梅花開後，　分付新春與垂柳。　細腰肢自有入格風流，仍更是、骨體清英雅秀。　永豐坊那畔，盡日無人，誰見金絲弄晴畫？　斷腸是飛絮時，綠葉成陰，無個事、一成消瘦。　又莫是東風逐君來，便吹散眉間一點春皺。　長憶別時，景疏樓上，明月如水。美酒清歌，留連不住，月隨人千里。別來三度，孤光又滿，冷落共誰同醉。卷珠簾，悽然顧影，共伊到明無寐。今朝有客，來從淮上，能道使君深意。憑仗清淮，分明到海，中有相思淚。而今何在，西垣清禁，夜永露華侵被。此時看，迴廊曉月，也應暗記。錢塘風景古來奇。太守例能詩。先驅負弩何在，心已誓江西。花盡後，葉飛時。雨悽悽。若為情緒，更問新官，向舊官啼。小蓮初上琵琶弦。彈破碧雲天。分明繡閣幽恨，都向曲中傳。膚瑩玉，鬢梳蟬。綺窗前。素蛾今夜，故故隨人，似鬥嬋娟。荷盡已無擎雨蓋，菊殘猶有傲霜枝。一年好景君須記，最是橙黃橘綠時。一年三度過蘇臺。清尊長是開。佳人相問苦相猜。這回來下來。情未盡，老先催。人生真可咍。他年桃李阿誰栽。劉郎雙鬢衰。歌停檀板舞停鸞。高陽飲興闌。獸煙噴盡玉壺幹。香分小鳳團。雪浪淺，露花圓。捧甌春筍寒。絳紗籠下躍金鞍。歸時人倚闌。暗香浮動月黃昏。堂前一樹春。東風何事入西鄰。兒家常閉門。雪肌冷，玉容真。香腮粉未勻。折花欲寄嶺頭人。江南日暮雲。三度別君來，此別真遲暮。白盡老髭鬚，明日淮南去。酒罷月隨人，淚溼花如霧。後月逐君還，夢繞湖邊路。清夜無塵，月色如銀。酒斟時，須滿十分。浮名浮利，虛苦勞神。嘆隙中駒，石中火，夢中身。雖抱文章，開口誰親。且陶陶，樂盡天真。幾時歸去，作個閒人。對一長琴，一壺酒，一溪雲。綺席才終。歡意猶濃。酒闌時、高興無窮。共誇君賜，初拆臣封。看分香餅，黃金縷，密雲龍。鬥贏一水，功敵千鍾。覺涼生、兩腋清風。暫留紅袖，少卻紗籠。放笙歌散，庭館靜，略從容。三入承明。四至九卿。問書生、何辱何榮。金張七葉，紈綺貂纓。無汗馬事，不獻賦，不明經。成都卜肆，寂寞君平。鄭子真、巖谷躬耕。寒灰炙手，人重人輕。除竺乾學，得無念，得無名。清夜無塵。月色如銀。酒斟時、須滿十分。浮名浮利，虛苦勞神。嘆隙中駒，石中火，夢中身。雖抱文章，開口誰親。且陶陶、樂盡天真。幾時歸去，作個閒人。對一張琴，一壺酒，一溪雲。昨夜霜風。先入梧桐。渾無處、迴避衰容。問公何事，不語書空。但一回醉一回病，一回慵；朝來庭下，光陰如箭，似無言、有意傷儂。都將萬事，付與千鍾。任酒花白，眼花亂，燭花紅。攜手江村。梅雪飄裙。情何限、處處消魂。故人不見，舊曲重聞。向望湖樓，孤山寺，湧金門。尋常行處，題詩千首，繡羅衫、與拂紅塵。別來相憶，知是何人。有湖中月，江邊柳，隴頭雲。一葉輕舟。雙槳鴻驚。水天清、影湛波平。魚翻藻鑑，鷺點菸汀。過沙溪急，霜溪冷，月溪明。重重似畫，曲曲如屏。算當年、虛老巖陵。君臣一夢，今古虛名。但遠山長，雲山亂，曉山清。北望平川。野水荒灣。共尋春、飛步孱顏。和風弄袖，香霧縈鬟。正酒酣時，人語笑，白雲間。飛鴻落照，相將歸去，澹娟娟、玉宇清閒。何人無事，宴坐空山。望長橋上，燈火亂，使君還。雨洗東坡月色清，市人行盡野人行。莫嫌犖确坡頭路，自愛鏗然曳杖聲。天涯流落思無窮。既相逢，卻匆匆。攜手佳人，和淚折殘紅。為問東風餘如許？春縱在，與誰同？隋堤三月水溶溶。背歸鴻，去吳中。回首彭城，清泗與淮通。欲寄相思千點淚，流不到，楚江東。春已老，春服幾時成。曲水浪低蕉葉穩，舞雩風軟紵羅輕。酣詠樂昇平。微雨過，何處不催耕。百舌無言桃李盡，柘林深處鵓鴣鳴。春色屬蕪菁。缺月掛疏桐，漏斷人初靜。時見幽人獨往來，縹緲孤鴻影。驚起卻回頭，有恨無人省。揀盡寒枝不肯棲，寂寞沙洲冷。暑籠晴，風解慍。雨後餘清，暗襲衣裾潤。一局選仙逃暑困。笑指尊前、誰向青霄近。整金盆，輪玉筍。鳳駕鸞車，誰敢爭先進。重五休言升最緊。縱有碧油，到了輸堂印。鳴鳩乳燕寂無聲，日射西窗潑眼明。午醉醒來無一事，只將春睡賞春晴。簾卷窗穿戶不扃，隙塵風葉任縱橫。幽人睡足誰呼覺，攲枕床前有月明。六秩行當啟，區中緣更疏。不貪為我寶，安步當君車。故國多喬木，先人有敝廬。誓將閒散好，不著一行書。秋帷裡。長漏伴人無寐。低玉枕涼輕繡被。一番秋氣味。曉色又侵窗紙。窗外雞聲初起。聲斷幾聲還到耳。已明聲未已。秋池閣。風傍曉庭簾幕。霜葉未衰吹未落。半驚鴉喜鵲。自笑浮名情薄。似與世人疏略。一片懶心雙懶腳。好教閒處著。今夜雨。斷送一年殘暑。坐聽潮聲來別浦。明朝何處去。孤負金尊綠醑。來歲今宵圓否。酒醒夢迴愁幾許。夜闌還獨語。湖山信是東南美，一望彌千里。使君能得幾回來？便使樽前醉倒更徘徊。沙河塘裡燈初上，水調誰家唱？夜闌風靜欲歸時，惟有一江明月碧琉璃。玉肌鉛粉傲秋霜。準擬鳳呼凰。伶倫不見，清香未吐，且糠秕吹揚。到處成雙君獨只，空無數、爛文章。一點香檀，誰能借箸，無復似張良。竹外桃花三兩枝，春江水暖鴨先知。簍蒿滿地蘆芽短，正是河豚欲上時。東風嫋嫋泛崇光，香霧空濛月轉廊。只恐夜深花睡去，故燒高燭照紅妝。東風嫋嫋泛崇光，香霧空濛月轉廊。只恐夜深花睡去，故燒高燭照紅妝。笑勞生一夢，羈旅三年，又還重九。華髮蕭蕭，對荒園搔首。賴有多情，好飲無事，似古人賢守。歲歲登高，年年落帽，物華依舊。此會應須爛醉，仍把紫菊茱萸，細看重嗅。搖落霜風，有手栽雙柳。來歲今朝，為我西顧，酹羽觴江口。會與州人，飲公遺愛，一江醇酎。淺霜侵綠。發少仍新沐。冠直縫，巾橫幅。美人憐我老，玉手簪黃菊。秋露重，真珠落袖沾餘馥。坐上人如玉。花映花奴肉。蜂蝶亂，飛相逐。明年人縱健，此會應難復。須細看，晚來月上和銀燭。島邊天外，未老身先退。珠淚濺，丹衷碎。聲搖蒼玉佩、色重黃金帶。一萬里，斜陽正與長安對。道遠誰雲會，罪大天能蓋。君命重，臣節在。新恩猶可覬，舊學終能難改。吾已矣，乘桴且恁浮於海。南行渡關山，沙水清練練。行人已愁絕，日暮集微霰。殷勤小梅花，彷彿吳姬面。暗香隨我去，回首驚千片。至今開畫圖，老眼悽欲泫。幽懷不可寫，歸夢君家倩。醉醒醉。憑君會取皆滋味。濃斟琥珀香浮蟻。一入愁腸，便有陽春意。須將席幕為天地。歌前起舞花前睡。從他兀兀陶陶裡。猶勝醒醒，惹得閒憔悴。分攜如昨。人生到處萍飄泊。偶然相聚還離索。多病多愁，須信從來錯。尊前一笑休辭卻。天涯同是傷淪落。故山猶負平生約。西望峨嵋，長羨歸飛鶴。高安更過幾重山。過湖攜手屢沾襟。誰教幽夢裡，插他花。拼沈醉、金荷須滿。怕年年此際，催歸禁篽，侍黃柑宴。寂寂珠簾蛛網滿。喚起離情，慵推孤枕。山頭望，波光潑眼。揭起裙兒，一陣油鹽醬醋香。春未老，風細柳斜斜。試上超然臺上看，半壕春水一城花。煙雨暗千家。寒食後，酒醒卻諮嗟。休對故人思故國，且將新火試新茶。詩酒趁年華。若言琴上有琴聲，放在匣中何不鳴？若言聲在指頭上，何不於君指上聽？落日繡簾卷，亭下水連空。知君為我新作，窗戶溼青紅。長記平山堂上，欹枕江南煙雨，杳杳沒孤鴻。認得醉翁語，山色有無中。一千頃，都鏡淨，倒碧峰。忽然浪起，掀舞一葉白頭翁。堪笑蘭臺公子，未解莊生天籟，剛道有雌雄。一點浩然氣，千里快哉風。人生到處知何似，應似飛鴻踏雪泥。泥上偶然留指爪，鴻飛那復計東西。老僧已死成新塔，壞壁無由見舊題。往日崎嶇還記否，路長人困蹇驢嘶。柴桑春晚思依依，屋角鳴鳩雨欲飛。昨日已收寒食火，吹花風起卻添衣。春來濯濯江邊柳，秋後離離湖上花。不羨千金買歌舞，一篇珠玉是生涯。帝城父老，三歲望堯心。天遠玉樓深。龍顏彷彿笙簫遠，腸斷屬車音。離宮春色瑣瑤林。雲闕海沈沈。遺民猶唱當時曲，秋雁起汾陰。經文緯武，十有九年中。遺烈震羌戎。渭橋夾道千君長，猶是建元功。西瞻溫洛與神崧。蓮宇照瓊宮。人間俯仰成今古，流澤自無窮。昔日雙鴉照淺眉，如今婀娜綠雲垂。蓬萊老守明朝去，腸斷簾間綷縩時。花好長患稀，花多信佳否。未有四十枝，枝枝大如鬥。小檻徘徊日自斜，只愁春盡委泥沙。丹青欲寫傾城色，世上今無揚子華。城頭月落尚啼烏。朱艦紅船早滿湖。鼓吹未容迎五馬，水雲先已漾雙鳧。映山黃帽螭頭舫，夾岸青煙鵲尾爐。老病逢春只思睡，獨求僧榻寄須臾。碧山影裡小紅旗。儂是江南踏浪兒。拍手欲嘲山簡醉，齊聲爭唱浪婆詞。西興渡口帆初落、漁浦山頭日未欹。儂欲送潮歌底曲，尊前還唱使君詩。鳳凰山下雨初晴。水風清，晚霞明。一朵芙蕖1，開過尚盈盈。何處飛來雙白鷺？如有意，慕娉婷。忽聞江上弄哀箏。苦含情，遣誰聽？煙斂雲收，依約是湘靈。欲待曲終尋問取，人不見，數峰青。昨夜扁舟京口，今朝馬首長安。舊官何物與新官。只有湖山公案。此景百年幾變，箇中下語千難。使君才氣卷波瀾。與把新詩判斷。夢中了了醉中醒。只淵明。是前生。走遍人間，依舊卻躬耕。昨夜東坡春雨足，烏鵲喜，報新晴。雪堂西畔暗泉鳴。北山傾。小溪橫。南望亭丘，孤秀聳曾城。都是斜川當日境，吾老矣，寄餘齡。天涯流落思無窮。既相逢。卻匆匆。攜手佳人，和淚折殘紅。為問東風餘幾許，春縱在，與誰同。隋堤三月水溶溶。背歸鴻。去吳中。回首彭城，清泗與淮通。寄我相思千點淚，流不到，楚江東。相逢不覺又初寒。對尊前。惜流年。風緊離亭，冰結淚珠圓。雪意留君君不住，從此去，少清歡。轉頭山下轉頭看。路漫漫。玉花翻。銀海光寬，何處是超然。知道故人相念否，攜翠袖，倚朱闌。黃昏猶是雨纖纖。曉開簾。欲平檐。江闊天低，無處認青帘。孤坐凍吟誰伴我，揩病目，拈衰髯。使君留客醉厭厭。水晶鹽。為誰甜。手把梅花，東望憶陶潛。雪似故人人似雪，雖可愛，有人嫌。玉人家在鳳凰山。水雲間。掩門關。門外行人，立馬看弓彎。十里春風誰指似，斜日映，繡簾斑。多情好事與君還。閔新鰥。拭餘潸。明月空江，香霧著雲鬟。陌上花開春盡也，聞舊曲，破朱顏。兒童鞭笞學官府，翁憐兒痴旁笑侮。翁出坐曹鞭復呵，賢於群兒能幾何。兒曹鞭人以為戲，公怒鞭人血流地。等為戲劇誰能先，我笑謂翁兒更賢。菊暗荷枯一夜霜。新苞綠葉照林光。竹籬茅舍出青黃。香霧噀人驚半破，清泉流齒怯初嘗。吳姬三日手猶香。華胥夢斷人何處。聽得鶯啼紅樹。幾點薔薇香雨。寂寞閒庭戶。暖風不解留花住。片片著人無數。樓上望春歸去。芳草迷歸路。走馬探花花發未。人與化工俱不易。千回來繞百回看，蜂作婢。鶯為使。穀雨清明空屈指。白髮盧郎情未已。一夜翦刀收玉蕊。尊前還對斷腸紅，人有淚。花無意。明日酒醒應滿地。三過平山堂下，半生彈指聲中。十年不見老仙翁。壁上龍蛇飛動。欲弔文章太守，仍歌楊柳春風。休言萬事轉頭空。未轉頭時皆夢。今日南風來，吹亂庭前竹。低昂中音會，甲刃紛相觸。蕭然風雪意，可折不可辱。風霽竹已?一作亦?回，猗猗散青玉。故山今何有，秋雨荒籬菊。此君知健否，歸掃南軒綠。綠槐高柳咽新蟬。薰風初入弦。碧紗窗下水沈煙。棋聲驚晝眠。微雨過，小荷翻。榴花開欲然。玉盆纖手弄清泉。瓊珠碎卻圓。燈火錢塘三五夜。明月如霜，照見人如畫。帳底吹笙香吐麝。此般風味應無價。寂寞山城人老也。擊鼓吹簫，乍入農桑社。火冷燈稀霜露下。昏昏雪意雲垂野。其陋。獨鄱陽董毅夫過而悅之，有卜鄰之意。乃取歸去來詞，稍加概括，使就聲律，以遺毅夫。使家僮歌之，時相從於東坡，釋耒而和之，扣牛角而為之節，不亦樂乎為米折腰，因酒棄家，口體交相累。歸去來，誰不遣君歸。覺從前皆非今是。露未晞。征夫指予歸路，門前笑語喧童稚。嗟舊菊都荒，新鬆暗老，吾年今已如此。但小窗容膝閉柴扉。策杖看孤雲暮鴻飛。雲山無心，鳥倦知還，本非有意。噫。歸去來兮。我今忘我兼忘世。親戚無浪語，琴書中有真味。步翠麓崎嶇，泛溪窈窕，涓涓暗谷流春水。觀草木欣榮，幽人自感，吾生行且休矣。念寓形宇內復幾時。不自覺皇皇欲何之。委吾心、去留誰計。神仙知在何處，富貴非吾志。但知臨水登山嘯詠，自引壺觴自醉。此生天命更何疑。且乘流、遇坎還止。睡起畫堂，銀蒜押簾，珠幕雲垂地。初雨歇，洗出碧羅天，正溶溶養花天氣。一霎暖風回芳草，榮光浮動，掩皺銀塘水。方右靨勻酥，花須吐繡，園林排比紅翠。見乳燕捎蝶過繁枝。忽一線爐香逐遊絲。晝永人間，獨立斜陽，晚來情味。便乘興攜將佳麗。深入芳菲裡。撥胡琴語，輕攏慢捻總灺利。看緊約羅裙，急趣檀板，霓裳入破驚鴻起。顰月臨眉，醉霞橫臉，歌聲悠揚雲際。任滿頭紅雨落花飛。漸鳷鵲樓西玉蟾低。尚徘徊、未盡歡意。君看今古悠悠，浮宦人間世。這些百歲，光陰幾日，三萬六千而已。醉鄉路穩不妨行，但人生、要適情耳。莫怪歸心甚速，西湖自有蛾眉。若見故人須細說，白髮倍當時。小鄭非常強記，二南依舊能詩。更有鱸魚堪切膾，兒輩莫教知。明月如霜，好風如水，清景無限。曲港跳魚，圓荷瀉露，寂寞無人見。紞如三鼓，鏗然一葉，黯黯夢雲驚斷。夜茫茫，重尋無處，覺來小園行遍。天涯倦客，山中歸路，望斷故園心眼。燕子樓空，佳人何在，空鎖樓中燕。古今如夢，何曾夢覺，但有舊歡新怨。異時對，黃樓夜景，為餘浩嘆。江漢西來，高樓下、蒲萄深碧。猶自帶、岷峨雲浪，錦江春色。君是南山遺愛守，我為劍外思歸客。對此間、風物豈無情，殷勤說。江表傳，君休讀。狂處士，真堪惜。空洲對鸚鵡，葦花蕭瑟。不獨笑書生爭底事，曹公黃祖俱飄忽。願使君、還賦謫仙詩，追黃鶴。一葉舟輕，雙槳鴻驚。水天清、影湛波平。魚翻藻鑑，鷺點菸汀。過沙溪急，霜溪冷，月溪明。重重似畫，曲曲如屏。算當年、虛老嚴陵。1君臣一夢，今古空名。但遠山長，雲山亂，曉山青。柳花飛處麥搖波。晚湖淨鑑新磨。小舟飛棹去如梭。齊唱採菱歌。平野水雲溶漾，小樓風日晴和。濟南何在暮雲多。歸去奈愁何。回首亂山橫。不見居人只見城。誰似臨平山上塔，亭亭。迎客西來送客行。歸路晚風清。一枕初寒夢不成。今夜殘燈斜照處，熒熒。秋雨晴時淚不晴。琅然，清圜，誰彈，響空山，無言。惟翁醉中和其天。月明風露娟娟，人未眠，荷蕢過山前，曰有心也哉此賢。醉翁嘯詠，聲和流泉。醉翁去後，空有朝吟夜怨。山有時而童顛，水有時而回川。思翁無歲年，翁今為飛仙。此意在人間，試聽徽外三兩弦。琅琊幽谷，山水奇麗，泉鳴空澗，若中音會，醉翁喜之，把酒臨聽，輒欣然忘歸。既去十餘年，而好奇之士沈遵聞之往遊，以琴寫其聲，曰《醉翁操》，節奏疏宕而音指華暢，知琴者以為絕倫。然有其聲而無其辭。翁雖為作歌，而與琴聲不合。又依《楚詞》作《醉翁引》，好事者亦倚其辭以制曲。雖粗合韻度而琴聲為詞所繩約，非天成也。後三十餘年，翁既捐館舍，遵亦沒久矣。有廬山玉澗道人崔閒，特妙於琴，恨此曲之無詞，乃譜其聲，而請於東坡居士以補之雲。琅然。清圜。誰彈。響空山。無言。惟翁醉中知其天。月明風露娟娟。人未眠。荷蕢過山前。曰有心也哉此賢。醉翁嘯詠，聲和流泉。醉翁去後，空有朝吟夜怨。山有時而童顛，水有時而回川。思翁無歲年，翁今為飛仙。此意在人間，試聽徽外三兩弦。白雲峰下兩槍新。今歲花時深院，盡日東風，蕩揚茶煙。但有綠苔芳草，柳絮榆錢。聞道城西，長廊古寺，甲第名園。有國豔帶酒。天香染袂，為我留連。清明過了，殘紅無處，對此淚灑尊前。秋向晚，一枝何事，向我依然。高會聊追短景，清商不暇餘妍。不如留取，十分春態，付與明年。簌簌無風花自墮。寂寞園林，柳老櫻桃過。落日有情還照坐，山青一點橫雲破。路盡河回人轉舵。繫纜漁村，月暗孤燈火。憑仗飛魂招楚些，我思君處君思我。滿院桃花，盡是劉郎未見。於中更、一枝纖軟。仙家日月，笑人間春晚。濃睡起，驚飛亂紅千片。密意難傳，羞容易變。平白地、為伊腸斷。問君終日，怎安排心眼。須通道，司空自來見慣。白髮蒼顏，正是維摩境界。空方丈、散花何礙。朱脣箸點，更髻鬟生彩。這些個，千生萬生只在。好事心腸，著人情態。閒窗下、斂雲凝黛。明朝端午，待學紉蘭為佩。尋一首好詩，要書裙帶。別駕來時，燈火熒煌無數。向青瑣、隙中偷覰。元來便是，共採鸞仙侶。方見了，管須低聲說與。百子流蘇，千枝寶炬。人間有、洞房煙霧。春來何事，故拋人別處。坐望斷，樓中遠山歸路。漁父。漁父。江上微風細雨。青蓑黃箬裳衣。紅酒白魚暮歸。歸暮。歸暮。長笛一聲何處。有情風、萬里卷潮來，無情送潮歸。問錢塘江上，西興浦口，幾度斜暉。不用思量今古，俯仰昔人非。誰似東坡老，白首忘機。記取西湖西畔，正暮山好處，空翠煙霏。算詩人相得，如我與君稀。約他年、東還海道，願謝公、雅志莫相違。西州路，不應回首，為我沾衣。風師挾帝令，號呼肆徂徵。雲師畏推逐，蓄意不敢爭。雨師曠厥官，所苟朝夕生。帝眷一夕回，旱議旦暮行。翻然沛膏澤，夜半來無聲。青秧發廣畝，白水涵孤城。自古相從休務日，何妨低唱微吟。天垂雲重作春陰。坐中人半醉，簾外雪將深。聞道分司狂御史，紫雲無路追尋。悽風寒雨是駸駸。問囚長損氣，見鶴忽驚心。一別都門三改火，天涯踏盡紅塵。依然一笑作春溫。無波真古井，有節是秋筠。惆悵孤帆連夜發，送行淡月微雲。尊前不用翠眉顰。人生如逆旅，我亦是行人。道字嬌訛苦未成。未應春閣夢多情。朝來何事綠鬟傾。彩索身輕長趁燕，紅窗睡重不聞鶯。困人天氣近清明。掛輕帆，飛急槳，還過釣臺路。酒病無聊，欹枕聽鳴艫。斷腸簇簇雲山，重重煙樹，回首望、孤城何處。閒離阻。誰念縈損襄王，何曾夢雲雨。舊恨前歡，心事兩無據。要知欲見無由，痴心猶自，倩人道、一聲傳語。元宵似是歡遊好。何況公庭民訟少。萬家遊賞上春臺，十里神仙迷海島。平原不似高陽傲。促席雍容陪語笑。坐中有客最多情，不惜玉山拚醉倒。經旬未識東君信。一夕薰風來解慍。紅綃衣薄麥秋寒，綠綺韻低梅雨潤。瓜頭綠染山光嫩。弄色金桃新傅粉。日高慵卷水晶簾，猶帶春醪紅玉困。高平四面開雄壘。三月風光初覺媚。園中桃李使君家，城上亭臺遊客醉。歌翻楊柳金尊沸。飲散憑闌無限意。雲深不見玉關遙，草細山重殘照裡。春宵一刻值千金，花有清香月有陰。歌管樓臺聲細細，鞦韆院落夜沉沉。活活何人見混茫，崑崙氣脈本來黃。濁流若解汙清濟，驚浪應須動太行。帝假一源神禹跡，世流三患梗堯鄉。靈槎果有仙家事，試問青天路短長。重重疊疊上瑤臺，幾度呼童掃不開。剛被太陽收拾去，卻教明月送將來。鴨頭春水濃如染，水面桃花弄春臉。衰翁送客水邊行，沙襯馬蹄烏帽點。昂頭問客幾時歸，客道秋風落葉飛。繫馬綠楊開口笑，傍山依約見斜暉。遊人腳底一聲雷，滿座頑雲撥不開。天外黑風吹海立，浙東飛雨過江來。十分瀲灩金樽凸，千杖敲鏗羯鼓催。喚起謫仙泉灑面，倒傾鮫室瀉瓊瑰。自過鬼門關外天，命同人鮓甕頭船。北人墮淚南人笑，青嶂無梯聞杜鵑。清穎東流，愁目斷、孤帆明滅。宦遊處、青山白浪，萬重千疊。孤負當年林下意，對床夜雨聽蕭瑟。恨此生、長向別離中，添華髮。一尊酒，黃河側。無限事，從頭說。相看恍如昨，許多年月。衣上舊痕餘苦淚，眉間喜氣添黃色。便與君、池上覓殘春，花如雪。圓間有物物間空，豈有圓空入井中。不信天形真個樣，故應眼力自先窮。連環已解如神手，萬竅猶號未濟風稽首問公公大笑，本來誰礙更求通。邃院重簾何處，惹得多情，愁對風光。睡起酒闌花謝，蝶亂蜂忙。今夜何人，吹笙北嶺，待月西廂。空悵望處，一株紅杏，斜倚低牆。羞顏易變，傍人先覺，到處被著猜防。誰通道，些兒恩愛，無限淒涼。好事若無間阻，幽歡卻是尋常。一般滋味，就中香美，除是偷嘗。嫩臉羞蛾，因甚化作行雲，卻返巫陽。但有寒燈孤枕，皓月空床。長記當初，乍諧雲雨，便學鸞凰。又豈料、正好三春桃李，一夜風霜。丹青□畫，無言無笑，看了漫結愁腸。襟袖上，猶存殘黛，漸減餘香。一自醉中忘了，奈何酒後思量。算應付你，枕前珠淚，萬點千行。與君流落偶還朝，過眼紛綸七葉貂。莫笑華顛飄綵勝，幾人黃壤隔青霄。行吟未許窮騷雅，坐嘯猶能出教條。記取明年江上郡，五更春枕夢春韶。衰遲何幸得同朝，溫勁如君合珥貂。誰惜異材蒙徑寸，自慚枯枿借凌霄。光風泛泛初浮水，紅糝離離欲綴條。後日一樽何處共，奉常端冕作鹹韶。柳庭風靜人眠晝。晝眠人靜風庭柳。香汗薄衫涼。涼衫薄汗香。手紅冰碗藕。藕碗冰紅手。郎笑藕絲長。長絲藕笑郎。東望海，西望湖，山平水遠細欲無。野人疏狂逐漁釣，刺史寬大容歌呼。君恩飽暖及爾孥，才者不閒拙者娛。穿巖度嶺腳力健，未厭山水相縈紆。三百六十古精廬，出遊無伴籃輿孤。作詩雖未造藩閾，破悶豈不賢樗蒲。君才敏贍兼百夫，朝作千篇日未晡。朅來湖上得佳句，従此不看營丘圖。知君篋櫝富有餘，莫惜錦繡償菅蘧。窮多鬥險誰先逋，賭取名畫不用摹。當年曹守我膠西，共厭餔糟與汩泥。自古赤丸成習俗，因公黃犢擴音攜。生還各有青山興，病起猶能小字題。莫怪歌呼數相和，曾將獄市寄全齊。（貢父為曹州，盜賊皆奔鄰境，蓋嘗有詩云：従教晉盜稍奔秦。）詩句端來磨我鈍，鈍錐不解生芒。歡顏為我解冰霜。酒闌清夢覺，春草滿地塘。應念雪堂坡下老，昔年共採芸香。功成名遂早還鄉。回車來過我，喬木擁千章。忘卻成都來十載，因君未免思量。憑將清淚灑江陽。故山知好在，孤客自悲涼。坐上別愁君未見，歸來欲斷無腸。殷勤且更盡離觴。此身如傳舍，何處是吾鄉。城中擔上賣蓮房，未抵西湖泛野航。旋折荷花剝蓮子，露為風味月為香。十日春寒不出門，不知江柳已搖村。稍聞決決流冰谷，盡放青青沒燒痕。數畝荒園留我住，半瓶濁酒待君溫。去年今日關山路，細雨梅花正斷魂。蛻形濁汙中，羽翼便翾好。秋來閒何闊，已抱寒莖槁。寒雀滿疏籬。爭抱寒柯看玉蕤。忽見客來花下坐，驚飛。蹋散芳英落酒卮。痛飲又能詩。坐客無氈醉不知。花盡酒闌春到也，離離。一點微酸已著枝。粗繒大布裹生涯，腹有詩書氣自華。厭伴老儒烹瓠葉，強隨舉子踏槐花。囊空不辦尋春馬，眼亂行看擇婿車。得意猶堪誇世俗，詔黃新溼字如鴉。暮雲收盡溢清寒，銀漢無聲轉玉盤。此生此夜不長好，明月明年何處看。麤繒大布裹生涯，腹有詩書氣自華。厭伴老儒烹瓠葉，強隨舉子踏槐花。囊空不辦尋春馬，眼亂行看擇婿車。得意猶堪誇世俗，詔黃新溼字如鴉。去年相送，餘杭門外，飛雪似楊花。今年春盡，楊花似雪，猶不見還家。對酒捲簾邀明月，風露透窗紗。恰似姮娥憐雙燕，分明照、畫樑斜。悵望送春杯。漸老逢春能幾回。花滿楚城愁遠別，傷懷。何況清絲急管催。吟斷望鄉臺。萬里歸心獨上來。景物登臨閒始見，徘徊。一寸相思一寸灰。好睡慵開莫厭遲。自憐冰臉不時宜。偶作小紅桃杏色，閒雅，尚餘孤瘦雪霜姿。休把閒心隨物態，何事，酒生微暈沁瑤肌。詩老不知梅格在，吟詠，更看綠葉與青枝。柿葉滿庭紅顆秋，薰爐沉水度春篝。松風夢與故人遇，自駕飛鴻跨九州。我家江水初發源，宦遊直送江入海。聞道潮頭一丈高，天寒尚有沙痕在。中泠南畔石盤陀，古來出沒隨濤波。試登絕頂望鄉國，江南江北青山多。羈愁畏晚尋歸楫，山僧苦留看落日。微風萬頃靴文細，斷霞半空魚尾赤。是時江月初生魄，二更月落天深黑。江心似有炬火明，飛焰照山棲鳥驚。悵然歸臥心莫識，非鬼非人竟何物。江山如此不歸山，江神見怪驚我頑。我謝江神豈得已，有田不歸如江水。（是夜所見如此。）誰作桓伊三弄。驚破綠窗幽夢。新月與愁煙。滿江天。欲去又還不去。明日落花飛絮。飛絮送行舟。水東流。玉龜山。東皇靈媲統群山。絳闕岧嶢，翠房深迥，倚霏煙。幽閒。志蕭然。金城千里鎖嬋娟。當時穆滿巡狩，翠華曾到海西邊。風露明霽，鯨波極目，勢浮輿蓋方圓。正迢迢麗日，玄圃清寂，瓊草芊綿。爭解繡勒香韉。鸞輅駐蹕，八馬戲芝田。瑤池近、畫樓隱隱，翠鳥翩翩。肆華筵。間作脆管鳴弦。宛若帝所鈞天。稚顏皓齒，綠髮方瞳，圓極恬淡高妍。盡倒瓊壺酒，獻金鼎藥，固大椿年。縹緲飛瓊妙舞，命雙成、奏曲醉留連。雲璈韻響瀉寒泉。浩歌暢飲，斜月低河漢。漸漸綺霞、天際紅深淺。動歸思、回首塵寰。爛漫遊、玉輦東還。杏花風、數裡響鳴鞭。望長安路，依稀柳色，翠點春妍。今年手自栽，問我何年去？他年我復來，搖落傷人意。獨鶴南飛送好音，山中橋梓共成陰。深衣傴僂如初命，卮酒從容向晚斟。城裡誰家開壽域，堂東多士作儒林。清霜未落黃花在，笑折高枝繞鬢簪。活水還須活火烹，?唐人云：茶須緩火炙，活火煎。?自臨釣石取深清。大瓢貯月歸春甕，小杓分江入夜瓶。茶雨已翻煎處腳，松風忽作瀉時聲。枯腸未易禁三碗，坐數荒村長短更。洛城春晚。垂楊亂掩紅樓半。小池輕浪紋如篆。燭下花前，曾醉離歌宴。自惜風流雲雨散。關山有限情無限。待君重見尋芳伴。為說相思、目斷西樓燕。活水還須活火煮，自臨釣石取深清1:大瓢貯月歸春甕，小杓分江入夜瓶。雪乳已翻煎處腳2，松風忽作瀉時聲。枯腸未易禁三碗3，坐聽荒城長短更。依依古松子，鬱郁綠毛身。每長鬚成節，明年漸庇人。細雨斜風作曉寒。淡煙疏柳媚晴灘。入淮清洛漸漫漫。雪沫乳花浮午盞，蓼茸蒿筍試春盤。人間有味是清歡。翠壁下無路，何年雷雨穿。光搖巖上寺，深到影中天。我欲然犀看，龍應抱寶眠。誰能孤石上，危坐試僧禪。緱山仙子，高情雲渺，不學痴牛女。風簫聲斷月明中，舉手謝、時人慾去。客槎曾犯，銀河微浪，尚帶天風海雨。相逢一醉是前緣，風雨散、飄然何處。欲知垂盡歲，有似赴壑蛇。修鱗半已沒，去意誰能遮。況欲系其尾，雖勤知奈何。兒童強不睡，相守夜歡譁。晨雞且勿唱，更鼓畏添撾。坐久燈燼落，起看北斗斜。明年豈無年，心事恐蹉跎。努力盡今夕，少年猶可誇。春牛春杖。無限春風來海上。便與春工。染得桃紅似肉紅。春幡春勝。一陣春風吹酒醒。不似天涯。捲起楊花似雪花。道人自嫌三世將，棄家十年今始壯。玉骨猶含富貴餘，漆瞳已照人天上。去年相見古長幹，眾中矯矯如翔鸞。今年過我江西寺，病瘦已作霜鬆寒。朱顏不辦供歲月，風中蒿火湯中雪。如問君家面黃翁，乞得摩尼照生滅。莫學王郎與支遁，臂鷹走馬憐神駿。還君圖畫君自收，不如木人騎土牛。白頭蕭散滿霜風，小閣藤床寄病容。報道先生春睡美，道人輕打五更鐘。月叢號耿耿，露葉泣漙漙。夜長不自暖，那憂公子寒。倦客愁聞歸路遙，眼明飛閣俯長橋。貪看白鷺橫秋浦，不覺青林沒晚潮。餘生欲老海南村，帝遣巫陽招我魂。杳杳天低鶻沒處，青山一髮是中原。今年春淺臘侵年。冰雪破春妍。東風有信無人見，露微意、柳際花邊。寒夜縱長，孤衾易暖，鐘鼓漸清圓。朝來初日半含山。樓閣淡疏煙。遊人便作尋芳計，小桃杏、應已爭先。衰病少情，疏慵自放，惟愛日高眠。餘生欲老南海村，帝遣巫陽召我魂1。杳杳天低鵲沒處，青山一髮是中原。吉祥寺中錦千堆，（錢塘花最盛處。）前年賞花真盛哉，道人勸我清明來。腰鼓百面如春雷，打徹涼州花自開。沙河塘上插花回，醉倒不覺吳兒哈。豈知如今雙鬢摧，城西古寺沒蒿萊。有僧閉門手自栽，千枝萬葉巧剪裁。就中一叢何所似，馬瑙盤盛金縷杯。而我食菜方清齋，對花不飲花應猜。夜來雨雹如李梅，紅殘綠暗籲可哀。（〔錢塘吉祥寺花為第一。壬子清明賞會最盛，金盤彩籃以獻於座者五十三人，夜歸沙河塘上，觀者如山，爾後無復繼也。今年，諸家園圃花亦極盛，而龍興僧房一叢尤奇，但衰病牢落，自無以發興耳。昨日雨雹，知此花之存者有幾，可為太息也。〕）蟹眼已過魚眼生，颼颼欲作松風鳴。蒙茸出磨細珠落，眩轉繞甌飛雪輕。銀瓶瀉湯誇第二，未識古人煎水意。（古語云煎水不煎茶。）君不見昔時李生好客手自煎，貴従活火發新泉。又不見今時潞公煎茶學西蜀，定州花瓷琢紅玉。我今貧病長苦飢，分無玉碗捧蛾眉。且學公家作茗飲，磚爐石銚行相隨。不用撐腸拄腹文字五千卷，但願一甌常及睡足日高時。問子一室間，寧有千里廓。塵心洗長鬆，遠意發孤鶴。生朝得此壽，死籍疑可落。微言在參同，妙契藏九龠。故人有奇趣，逸想寄幽壑。霜枝謝寒暑，雲翮無前卻。何須構明堂，未羨巢阿閣。緬懷別時語，復作數日惡。詩腴固堪餐，字瘦還可愕。高標忽在眼，清夢瞭如昨。君今噲等伍，志與湛輩各。豈待相願言，方為不朽託。子云老執戟，長孺終主爵。吾當追松喬，子亦鄙衛霍。瘦竹如幽人，幽花如處女。低昂枝上雀，搖盪花間雨。雙翎決將起，眾葉紛自舉。可憐採花蜂，清蜜寄兩股。若人富天巧，春色入毫楮。懸知君能詩，寄聲求妙語。論畫以形似，見與兒童鄰。賦詩必此詩，定非知詩人。詩畫本一律，天工與清新。邊鸞雀寫生，趙昌花傳神。何如此兩幅，疏澹含精勻。誰言一點紅，解寄無邊春。瘦竹如幽人，幽花如處女。低昂枝上雀，搖盪花間雨。雙翎決將起，眾葉紛自舉。可憐採花蜂，清蜜寄兩股。若人富天巧，春色入毫楮。懸知君能詩，寄聲求妙語。□火初晴，綠遍禁池芳草。鬥錦繡、火城馳道。踏青遊，拾翠惜，襪羅弓小。蓮步嫋。腰支佩蘭輕妙。行過上林春好。今困天涯，何限舊情相惱。念搖落、玉京寒早。任劉郎、目斷蓬山難到。仙夢杳。良宵又過了。樓臺萬家清曉。彷彿曾遊豈夢中，欣然雞犬識新豐。吏民驚怪坐何事，父老相攜迎此翁。蘇武豈知還漠北，管寧自欲老遼東。嶺南萬戶皆春色，（嶺南萬戶酒。）會有幽人客寓公。參橫鬥轉欲三更，苦雨終風也解晴。雲散月明誰點綴，天容海色本澄清。空餘魯叟乘桴意，粗識軒轅奏樂聲。九死南荒吾不恨，茲遊奇絕冠平生。吾雖不善書，曉書莫如我。苟能通其意，常謂不學可。貌妍容有顰，璧美何妨橢。端莊雜流麗，剛健含婀娜。好之每自譏，不謂子亦頗。書成輒棄去，謬被旁人裹。體勢本闊略，結束入細麼。子詩亦見推，語重未敢荷。邇來又學射，力薄愁官笥。（ss〗官箭十二把，吾能十一把箭耳。）多好竟無成，不精安用夥。何當盡屏去，萬事付懶惰。吾聞古書法，守駿莫如跛。世俗筆苦驕，眾中強嵬?我。鍾張忽已遠，此語與時左。自笑平生為口忙，老來事業轉荒唐。長江繞郭知魚美，好竹連山覺筍香。逐客不妨員外接，詩人例作水曹郎。只慚無補絲毫事，尚費官家壓酒囊。（檢校官例折支，多得退酒袋。）湖上青山翠作堆，蔥蔥郁郁氣佳哉。笙歌叢裡抽身出，雲水光中洗眼來。白足赤髭迎我笑，拒霜黃菊為誰開。明年桑苧煎茶處，憶著衰翁首重回。爭開不待葉，密綴欲無條。傍沼人窺監，驚魚水濺橋。客居遠林薄，依牆種楊柳。歸期未可必，成陰定非久。邑中有佳士，忠信可與友。相逢話禪寂，落日共杯酒。艱難本何求，緩急肯相負。故人在萬里，不復為薄厚。米盡鬻衣裳，時勞問無有。有客叩我門，擊馬門前柳。庭空鳥雀散，門閉客立久。主人枕書臥，夢我平生友。忽聞剝啄聲，驚散一杯酒。倒裳起謝客，夢覺兩愧負。坐談雜今古，不答顏愈厚。問我何處來，我來無何有。酒盡君可起，我歌已三終。由來竹林人，不數濤與戎。有酒從孟公，慎勿從揚雄。崎嶇頌沙麓，塵埃汙西風。昔我未嘗達，今者亦安窮。窮達不到處，我在阿堵中。閉門不復出，茲焉若將終。蕭然環堵間，乃復有為戎。我師柱下史，久以雌守雄。金刀雖雲利，未聞能斫風。世人慾困我，我已長安窮。窮甚當辟穀，徐觀百年中。蕭蕭發垂素，晡日迫西隅。道人閔我老，元氣時卷舒。歲晚風雨交，何不完子廬。萬法滅無餘，方寸可久居。將掃道上塵，先拔庭中蕪。一淨百亦淨，物我皆如如。客去室幽幽，服鳥來座隅。引吭伸兩翅，太息意不舒。吾生如寄耳，何者為吾廬。去此復何之，少安與汝居。夜中聞長嘯，月露荒榛蕪。無問亦無答，吉凶兩何如。少年好遠遊，蕩志隘八荒。九夷為藩籬，四海環我堂。盧生與若士，何足期渺茫。稍喜海南州，自古無戰場。奇峰望黎母，何異嵩與邙。飛泉瀉萬仞，舞鶴雙低昂。分流未入海，膏澤彌此方。芋魁倘可飽，無肉亦奚傷。夜夢披髮翁，騎驎下大荒。獨行無與遊，闖然疑我堂。高論何崢嶸，微言何渺茫。我徐聽其說，未離翰墨場。平生氣如虹，宜不葬北邙。少年慕遺文，奇姿揖昂揚。衰罷百無用，漸以圓斲方。隱約就所安，老退還自傷。佛法行中原，儒者恥論茲。功施冥冥中，亦何負當時。此方舊雜染，渾渾無名緇。治生守家世，坐使斯人疑。未知酒肉非，能與生死辭。熾哉吳閩間，佛事不可思。生子多穎悟，德報豈吾欺。時俾正法眼，一出照曜之。誰為邑中豪，勤誦我此詩。馮冼古烈婦，翁媼國於茲。策勳樑武后，開府隋文時。三世更險易，一心無磷緇。錦繖平積亂，犀渠破餘疑。廟貌空復存，碑版漫無辭。我欲作銘志，慰此父老思。遺民不可問，僂句莫予欺。犦牲菌雞卜，我當一訪之。銅鼓壺盧笙，歌此送迎詩。憂來感人心，悒悒久未和。呼兒具濁酒，酒酣起長歌。歌罷還獨舞，黍麥力誠多。憂長酒易消，脫去如風花。不悟萬法空，子如此心何。沉香作庭燎，甲煎粉相和。豈若炷微火，縈煙嫋清歌。貪人無飢飽，胡椒亦求多。朱劉兩狂子，隕墜如風花。本欲竭澤漁，奈此明年何。杜門人笑我，不知有天遊。光明遍十萬，咫尺陋九州。此觀一日成，袞袞通法流。竿木常自隨，何必返故丘。老聃白髮年，青牛去西周。不遇關尹喜，履跡誰能求。雞窠養鶴髮，及與唐人遊。來孫亦垂白，頗識李崖州。再逢盧與丁，閱世真東流。斯人今在亡，未遽掩一丘。我師吳季子，守節到晚周。一見春秋末，渺焉不可求。天將鏟隋亂，帝遣六龍來。森然風雲姿，颯爽毛骨開。飆馳不及視，山川儼莫回。長鳴視八表，擾擾萬駑駘。秦王龍鳳姿，魯鳥不足摧。腰間大白羽，中物如風雷。區區數豎子，搏取若提孩。手持掃天帚，六合如塵埃。艱難濟大業，一一非常才。維時六驥足，績與英術陪。功成鏘八鸞，玉輅行天街。荒涼昭陵闕，古石埋蒼苔。城南有荒池，瑣細誰復採。幽姿小芙蕖，香色獨未改。欲為中州信，浩蕩絕雲海。遙知玉井蓮，落蕊不相待。攀躋及少壯，已失那容悔。耡田種紫芝，有根未堪採。逡巡歲月度，太息毛髮改。晨朝玉露下，滴瀝投滄海。須芽忽長茂，枝葉行可待。夜燒沉水香，持戒勿中悔。海康雜蠻蜑，禮俗久未完。我居久閭閻，願先化衣冠。衣冠一有恥，其下胡為顏。東鄰有一士，讀書寄賢關。歸來奉親友，跬步行必端。慨然顧流俗，嘆息未敢彈。提提烏鳶中，見此孤翔鸞。漸能衣裘褐，袒裼知惡寒。黎山有幽子，形槁神獨完。負薪入城市，笑我儒衣冠。生不聞詩書，豈知有孔顏。翛然獨往來，榮辱未易關。日暮鳥獸散，家在孤雲端。問答了不通，嘆息指屢彈。似言君貴人，草莽棲龍鸞。遺我古貝布，海風今歲寒。霜餘已失長淮闊。空聽潺潺清潁咽。佳人猶唱醉翁詞，四十三年如電抹。草頭秋露流珠滑。三五盈盈還二八。與餘同是識翁人，惟有西湖波底月。今日天始霜，眾木斂以疏。幽人掩關臥，明景翻空廬。開心無良友，寓眼得奇書。建德有遺民，道遠我無車。無糧食自足，豈謂谷與蔬。愧此稚川翁，千載與我俱。畫我與淵明，可作三士圖。學道雖恨晚，賦詩豈不如。稚川雖獨善，愛物均孔顏。欲使蟪蛄流，知有龜鶴年。辛勤破封蟄，苦語劇移山。博哉無窮利，千載食此言。淵明雖中壽，雅志仍丹丘。遠矣無懷民，超然邈無儔。奇文出纊息，豈復生死流。我欲作九原，異世為三遊。子政洵奇逸，妙算窮陰陽。淮南枕中訣，養煉歲月長。豈伊臭濁中，爭此頃刻光。安知青藜火，丈人非中黃。亂離棄弱女，破冢割恩憐。寧知效龜息，三歲號窮山。長生定可學，當信仲弓言。支床竟不死，抱一無窮年。二山在咫尺，靈藥非草木。玄芝生太元，黃精出長谷。仙都浩如海，豈不供一浴。何當從山火，束縕分寸燭。蜀士李八百，穴居吳山陰。默坐但形語，從者紛如林。其後有李寬，雞鵠非同音。口耳固多偽，識真要在心。黃花冒甘谷，靈根固深長。廖井窖丹砂，紅泉湧尋常。二女戲口鼻，鬆膏以為糧。聞此不能寐，起坐夜未央。談道鄙俗儒，遠自太史走。仲尼實不死，於聖亦何負。紫文出吳宮，丹雀本無有。遼哉廣桑君，獨顯三季後。金丹不可成，安期渺雲海。誰謂黃門妻，到道乃近在。尸解竟不傳，化去空餘悔。丹成亦安用，御氣本無待。鄭君故多方，元翁所親指。奇文二百篇，了未出生死。素書在黃石，豈敢亂跪履。萬法等成壞，金丹差可恃。古強本庸妄，蔡誕亦誇士。曼都斥仙人，謁帝輕舉止。學道未有得，自欺誰不爾。稚川亦隘人，疏錄此庸子。東坡信畸人，涉世真散材。仇池有歸路，羅浮豈徒來。踐蛇及茹蠱，心空了無猜。攜手葛與陶，歸哉復歸哉。朝發鼓闐闐，西風獵畫旃。故鄉飄已遠，往意浩無邊。錦水細不見，蠻江清更鮮。奔騰過佛腳，曠蕩造平川。野市有禪客，釣臺尋暮煙。相期定先到，久立水潺潺。?是日期鄉僧宗一，會別釣魚臺下。?潮隨暗浪雪山傾，遠浦漁舟釣月明。橋對寺門鬆徑小，檻當泉眼石波清。迢迢綠樹江天曉，靄靄紅霞海日睛。遙望四邊雲接水，碧峰千點數鴻輕。輕鴻數點千峰碧，水接雲邊四望遙。晴日海霞紅靄靄，曉天江樹綠迢迢。清波石眼泉當檻，小徑鬆門寺對橋。明月釣舟漁浦遠，傾山雪浪暗隨潮。西閣珠簾卷落暉，水沉煙斷佩聲微。遙知通德淒涼甚，擁髻無言怨未歸。樓下誰家燒夜香，玉笙哀怨弄初涼。臨風有客吟秋扇，拜月無人見晚妝。沙河燈火照山紅，歌鼓喧呼笑語中。為問少年心在否？角巾敧側鬢如蓬。海上濤頭一線來，樓前相顧雪成堆。従今潮上君須上，更看銀山二十回。橫風吹雨入樓斜，壯觀應須好句誇。雨過潮平江海碧，電光時掣紫金蛇。青山斷處塔層層，隔岸人家喚欲應。江上秋風晚來急，為傳鐘鼓到西興。樓下誰家燒夜香，玉笙哀怨弄初涼。臨風有客吟秋扇，拜月無人見晚妝。沙河燈火照山紅，歌鼓喧喧笑語中。為問少年心在否，角巾欹側鬢如蓬。人皆養子望聰明，我被聰明誤一生。惟願孩兒愚且魯，無災無難到公卿。橫風吹雨入樓斜，壯觀應須好句誇。雨過潮平江海碧，電光時掣紫金蛇。青山斷處塔層層，隔岸人家喚欲＊。江上秋風晚來急，為傳鐘鼓到西興。従來直道不辜身，得向西湖兩過春。沂上已成曾點服，泮宮初採魯侯芹。休驚歲歲年年貌，且對朝朝暮暮人。細雨晴時一百六，畫船鼉鼓莫違民。草長江南鶯亂飛，年來事事與心違。花開後院還空落。燕入華堂怪未歸。世上功名何日是，樽前點檢幾人非。去年柳絮飛時節，記得金籠放雪衣。（杭人以放鴿為太守壽。）浮玉山頭日日風，（即金山也。）湧金門外已春融。二年魚鳥渾相識，三月鶯花付與公。剩看新翻眉倒暈，未應泣別臉消紅。何人織得相思字，寄與江邊北向鴻。國豔夭嬈酒半酣，去年同賞寄僧檐。但知撲撲晴香軟，誰見森森曉態嚴。穀雨共驚無幾日，蜜蜂未許輒先甜。應須火急回徵棹，一片辭枝可得粘。惠泉山下土如濡，陽羨溪頭米勝珠。賣劍買牛吾欲老，殺雞為黍子來無。地偏不信容高蓋，俗儉真堪著腐儒。莫怪江南苦留滯，經營身計一生迂。荒園無數畝，草木動成林。春陽一以敷，妍醜各自矜。蒲萄雖滿架，囷倒不能任。可憐病石榴，花如破紅襟。葵花雖粲粲，蒂淺不勝簪。叢蓼晚可喜，輕紅隨秋深。物生感時節，此理等廢興。飄零不自由，盛亦非汝能。種柏待其成，柏成人已老。不如種叢篲，春種秋可倒。陰陽不擇物，美惡隨意造。柏生何苦艱，似亦費天巧。天工巧有幾，肯盡為汝耗。君看藜與藿，生意常草草。萱草雖微花，孤秀能自拔。亭亭亂葉中，一一勞心插。牽牛獨何畏，詰曲自芽櫱。走尋荊與榛，如有夙昔約。南齋讀書處，亂翠曉如潑。偏工貯秋雨，歲歲壞籬落。蘆筍初似竹，稍開葉如蒲。方春節抱甲，漸老根生須。不愛當夏綠，愛此及秋枯。黃葉倒風雨，白花搖江湖。江湖不可到，移植苦勤劬。安得雙野鴨，飛來成畫圖。行樂惜芳辰，秋風常苦早。誰知念離別，喜見秋瓜老。秋瓜感霜霰，莖葉颯已槁。宦遊歸無時，身若馬系皁。悲鳴念千里，耿耿志空抱。多憂竟何為，使汝玄發縞。官舍有叢竹，結根問囚廳。下為人所徑，土密不容釘。殷勤戒吏卒，插棘護中庭。遶砌忽墳裂，走鞭瘦伶竮。我常攜枕簟，來此蔭寒青。日暮不能去，臥聽窗風泠。芎窮生蜀道，白芷來江南。漂流到關輔，猶不失芳甘。濯濯翠莖滿，愔愔清露涵。及其未花實，可以資筐藍。秋節忽已老，苦寒非所堪。斸根取其實，對此微物慚。自我來關輔，南山得再遊。山中亦何有，草木媚深幽。菖蒲人不識，生此亂石溝。山高霜雪苦，苗葉不得抽。下有千歲根，蹙縮如蟠虯。長為鬼神守，德薄安敢偷。我歸自南山，山翠猶在目。心隨白雲去，夢繞山之麓。汝從何方來，笑齒粲如玉。探懷出新詩，秀語奪山綠。覺來已茫昧，但記說秋菊。有如彩樵人，入洞聽琴築。歸來寫遺聲，猶勝人間曲。野菊生秋澗，芳心空自知。無人驚歲晚，惟有暗蛩悲。花開澗水上，花落澗水湄。菊衰蛩亦蟄，與汝歲相期。楚客方多感，秋風詠江蘺。落英不滿掬，何以慰朝飢。煌煌帝王都，赫赫走群彥。嗟汝獨何為，閉門觀物變。微物豈足觀，汝獨觀不倦。牽牛與葵蓼，採摘入詩卷。吾聞東山傅，置酒攜燕婉。富貴未能忘，聲色聊自遣。汝今又不然，時節看瓜蔓。懷寶自足珍，藝蘭那計畹。吾歸於汝處，慎勿嗟歲晚。荒園無數畝，草木動成林。春陽一已敷，妍醜各自矜。蒲萄雖滿架，困倒不能任。可憐病石榴，花如破紅襟。葵花雖粲粲，蒂淺不勝簪。叢蓼晚可喜，輕紅隨秋深。物生感時節，此理等廢興。飄零不自由，盛亦非汝能。江湖不可到，移植苦勤劬。安得雙野鴨，飛來成畫圖。種柏待其成，柏成人亦老。不如種叢篲，春種秋可倒。陰陽不擇物，美惡隨意造。柏生何苦艱，似亦費天巧。天工巧有幾，肯盡為汝耗。君看藜與藿，生意常草草。萱草雖微花，孤秀自能拔。亭亭亂葉中，一一芳心插。牽牛獨何畏，詰曲自牙櫱。走尋荊與榛，如有宿昔約。南齋讀書處，亂翠曉如潑。偏工貯秋雨，歲歲壞籬落。蘆筍初似竹，稍開葉如蒲。方春節抱甲，漸老根生須。不愛當夏綠，愛此及秋枯。黃葉倒風雨，白花搖。行樂惜芳晨，秋風常苦早。誰知念離別，喜見秋瓜老。秋瓜感霜霰，莖葉颯已槁。宦遊歸無時，身若馬系早。悲鳴念千里，耿耿志空抱。多憂竟何為，使汝玄發縞。官舍有叢竹，結根問囚廳。下為人所徑，上密不容釘。殷勤戒吏卒，插棘護中庭。遠砌忽墳裂，走鞭瘦竛竮。我常攜枕簟，來此蔭寒青。日暮不能去，臥聽窗風泠。芎藭生蜀道，白芷來江南。漂流到關輔，猶不失芳甘。濯濯翠徑滿，愔愔清露涵。及其未花實，可以資筐籃。秋節忽已老，苦寒非所堪。劚根取其實，對此微物慚。自我來關輔，南山得再遊。山中亦何有，草木媚深幽。菖蒲人不識，生此亂石溝。山高霜雪苦，苗葉不得抽。下有千歲根，蹙縮如蟠虯。長為鬼神守，德薄安敢偷。我歸自南山，山翠猶在目。心隨白雲去，夢繞山之麓。汝従何方來，笑齒粲如玉。探懷出新詩，秀語奪山綠。覺來已茫昧，但記說秋菊。有如採樵子，入洞聽琴築。歸來寫遺聲，猶勝人間曲。（八月十一日夜宿府學，方和此詩，夢與弟遊南山，出詩數十篇，夢中甚愛之。乃覺唯記一句雲蟋蟀悲秋菊。）野菊生秋澗，芳心空自知。無人驚歲晚，唯有暗蛩悲。花開澗水上，花落澗水湄。菊衰蛩亦蟄，與汝歲相期。楚客方多感，秋風詠江籬。落英不滿掬，何以慰朝飢。我夢扁舟浮震澤。雪浪搖空千頃白。覺來滿眼是廬山，倚天無數開青壁。此生長接淅。與君同是江南客。夢中游，覺來清賞，同作飛梭擲。明日西風還掛席。唱我新詞淚沾臆。靈均去後楚山空，灃陽蘭芷無顏色。君才如夢得。武陵更在西南極。竹枝詞，莫搖新唱，誰謂古今隔。美人如月。乍見掩暮雲，更增妍絕。算應無恨，安用陰晴圓缺。嬌甚空只成愁，待下床又懶，未語先咽。數日不來，落盡一庭紅葉。今朝置酒強起，問為誰減動，一分香雪。何事散花卻病，維摩無疾。卻低眉、慘然不答。唱金縷、一聲怨切。堪折便折。且惜取、少年花發。山與歌眉斂，波同醉眼流。遊人都上十三樓。不羨竹西歌吹、古揚州。菰黍連昌歜，瓊彝倒玉舟。誰家水調唱歌頭。聲繞碧山飛去、晚雲留。憑高眺望，見長空萬里，雲無留跡。桂魂非飛來光射處，冷浸一天秋碧。玉宇瓊樓。乘鸞來去，人在清涼國。江山如畫，望中煙樹歷歷。我醉拍手狂歌，舉杯邀月，對影成三客。起舞徘徊風露下，今夕不知何夕。便欲乘風，翻然歸去，何用乘鵬翼？水晶宮裡，一聲吹斷橫笛。海風東南來，吹盡三日雨。空階有餘滴，似與幽人語。念我平生歡，寂寞守環堵。壺漿慰作勞，裹飯救寒苦。今年秋應熟，過從飽雞黍。嗟我獨何求，萬里涉江浦。居貧豈無食，自不安畎畝。念此坐達晨，殘燈翳復吐。遠人罹水旱，王命釋俘囚。分縣傳明詔，尋山得勝遊。蕭條初出郭，曠蕩實消憂。薄暮來孤鎮，登臨憶武侯。崢嶸依絕壁，蒼茫瞰奔流。半夜人呼急，橫空火氣浮。天遙殊不辨，風急已難收。曉入陳倉縣，猶餘賣酒樓。煙煤已狼藉，吏卒尚呀咻。雞嶺雲霞古，龍宮殿宇幽。南山連大散，歸路走吾州。欲往安能遂，將還為少留回趨西虢道，卻渡小河洲。聞道磻溪石，猶存渭水頭。蒼崖雖有跡，大釣本無鉤。東去過郿塢，孤城象漢劉。誰言董公健，竟復伍孚仇。白刃俄生肘，黃金謾似丘。平生聞太白，一見駐行騶。鼓角誰能試，風雷果致不。巖崖已奇絕，冰雪更琱鎪。春旱憂無麥，山靈喜有湫。蛟龍懶方睡，瓶罐小容偷。二曲林泉勝，三川氣象侔。近山麰麥早，臨水竹篁修。先帝膺符命，行宮畫冕旒。侍臣簪武弁，女樂抱箜篌。祕殿開金鎖，神人控玉虯。黑衣橫巨劍，被髮凜雙眸。邂逅逢佳士，相將弄彩舟。投篙披綠荇，濯足亂清溝。晚宿南溪上，森如水國秋。遶湖栽翠密，終夜響颼飀。冒曉窮幽邃，操戈畏炳彪。尹生猶有宅，老氏舊停輈。問道遺蹤在，登仙往事悠。御風歸汗漫，閱世似蜉蝣。羽客知人意，瑤琴繫馬秋。不辭山寺遠，來作鹿鳴呦。帝子傳聞李，巖堂髣像緱。輕風幃幔卷，落日髻鬟愁。入谷驚蒙密，登坡費挽摟。亂峰攙似槊，一水澹如油。中使何年到，金龍自古投。千重橫翠石，百丈見遊儵。最愛泉鳴洞，初嘗雪入喉。滿瓶雖可致，洗耳嘆無由。忽憶尋蟆培，方冬脫鹿裘。山川良甚似，水石亦堪儔。惟有泉傍飲，無人自獻酬。漏聲透入碧窗紗，人靜鞦韆影半斜。沉麝不燒金鴨冷，淡雲籠月照梨花。苦熱念西風，常恐來無時。及茲遂悽凜，又作徂年悲。蟋蟀鳴我床，黃葉投我帷。窗前有棲鵩，夜嘯如狐狸。露冷梧葉脫，孤眠無安枝。熠燿亦求偶，高屋飛相追。定知無幾見，迫此清霜期。物化逝不留，我興為嗟諮。便當勤秉燭，為樂戒暮遲。海風東南來，吹盡三日雨。空階有餘滴，似與幽人語。念我平生歡，寂寞守環堵。壺漿慰作勞，裹飯救寒苦。今年秋應熟，過従飽雞黍。嗟我獨何求，萬里涉江浦。居貧豈無食，自不安畎畝。念此坐達晨，殘燈翳復吐。暮雲收盡溢清寒。銀汗無聲轉玉盤。此聲此夜不長好，明月明年何處看。受降城下紫髯郎。戲馬臺南舊戰場。恨君不取契丹首，金甲牙旗歸故鄉。濟南春好雪初晴。才到龍山馬足輕。使君莫忘霅溪女，還作陽關腸斷聲。吳儂生長湖山曲，呼吸湖光飲山淥。不論世外隱君子，傭兒販婦皆冰玉。先生可是絕俗人，神清骨冷無由俗。我不識君曾夢見，瞳子瞭然光可燭。遺篇妙字處處有，步繞西湖看不足。詩如東野不言寒，書似西臺差少肉。平生高節已難繼，將死微言猶可錄。自言不作封禪書，更肯悲吟白頭曲。（逋臨終詩云：茂陵異日求遺草，猶喜初無封禪書。）我笑吳人不好事，好作祠堂傍修竹。不然配食水仙王，一盞寒泉薦秋菊。（〔湖上有水仙王廟。〕）龍焙今年絕品，谷簾自古珍泉。雪芽雙井散神仙。苗裔來從北苑。湯發雲腴釅白，盞浮花乳輕圓。人間誰敢更爭妍。鬥取紅窗粉面。眾人事紛擾，志士獨悄悄。何意琵琶弦，常遭腰鼓鬧。三杯忘萬慮，醒後還皎皎。有如轆轤索，已脫重縈繞。家人自約飭，始慕陳婦孝。可憐原巨先，放蕩今誰吊。平生嗜羊炙，識味肯輕飽。烹蛇啖蛙蛤，頗訝能稍稍。憂來自不寐，起視天漢渺。闌干玉繩低，耿耿太白曉。羅浮山下梅花村，玉雪為骨冰為魂。紛紛初疑月掛樹，耿耿獨與參橫昏。先生索居江海上，悄如病鶴棲荒園。天香國豔肯相顧，知我酒熟詩清溫。蓬萊宮中花鳥使，綠衣倒掛扶桑暾。抱叢窺我方醉臥，故遣啄木先敲門。麻姑過君急灑掃，鳥能歌舞花能言。酒醒人散山寂寂，惟有落蕊黏空樽。（嶺南珍禽有倒掛子，綠毛紅喙，如鸚鵡而小，自東海來，非塵埃中物也。）三更向闌月漸垂，欲落未落景特奇。明朝人事誰料得，看到蒼龍西沒時。蒼龍已沒牛鬥橫，東方芒角升長庚。漁人收筒及未曉，船過惟有菰蒲聲。菰蒲無邊水茫茫，荷花夜開風露香。漸見燈明出遠寺，更待月黑看湖光。湖光非鬼亦非仙，風恬浪靜光滿川。須臾兩兩入寺去，就視不見空茫然。真人已不死，外慕墮空虛。猶餘好名意，滿樹寫天書。江山豈不好，獨遊情易闌。但有相攜人，何必素所歡。我欲訪甘露，當途無閒官。二子舊不識，欣然肯聯鞍。古郡山為城，層梯轉朱欄。樓臺斷崖上，地窄天水寬。一覽吞數州，山長江漫漫。卻望大明寺，惟見煙中竿。很石臥庭下，穹窿如伏羱。緬懷臥龍公，挾策事琱鑽。一談收猘子，再說走老瞞。名高有餘想，事往無留觀。蕭翁古鐵鑊，相對空團團。陂陀受百斛，積雨生微瀾。泗水逸周鼎，渭城辭漢盤。山川失故態，怪此能獨完。僧繇六化人，霓衣掛冰紈。隱見十二疊，觀者疑誇謾。破板陸生畫，青猊戲盤跚。上有二天人，揮手如翔鸞。筆墨雖欲盡，典刑垂不刊。赫赫贊皇公，英姿凜以寒。古柏親手種，挺然誰敢幹。枝撐雲峰裂，根入石窟蟠。薙草得斷碑，斬崖出金棺。瘞藏豈不牢，見伏理可嘆。四雄皆龍虎，遺蹟儼未刓。方其盛壯時，爭奪肯少安。廢興屬造物，遷逝誰控摶。況彼妄庸子，而欲事所難。古今共一軌，後世徒辛酸。聊興廣武嘆，不待雍門彈。朱顏發過如春醅，胸中梨棗初未栽。丹砂未易掃白髮，赤松卻欲參黃梅。寒溪本自遠公社，白蓮翠竹依崔嵬。當時石泉照金像，神光夜發如五臺。飲泉鑑面得真意，坐視萬物皆浮埃。欲收暮景返田裡，遠溯江水窮離堆。還朝豈獨羞老病，自嘆才盡傾空罍。諸公渠渠若夏屋，吞吐風月清隅隈。我如廢井久不食，古甃缺落生陰苔。數詩往復相感發，汲新除舊寒光開。遙知二月春江闊，雪浪倒捲雲峰摧。石中無聲水亦靜，云何解轉空山雷。欲就諸公評此語，要識憂喜何従來。願求南宗一勺水，往與屈賈湔餘哀。（韋應物詩云：水性本雲靜，石中固無聲。如何兩相激，雷轉空山驚。）新月生魄跡未安，才破五六漸盤桓。今夜吐豔如半璧，遊人得向三更看。三更向闌月漸垂，欲落未落景特奇。明朝人事誰料得，看到蒼龍西沒時。蒼龍已沒牛鬥橫，東方芒角升長庚。漁人收筒及未曉，船過惟有菰蒲聲。（湖上禁漁，皆盜釣者也。）菰蒲無邊水茫茫，荷花夜開風露香。漸見燈明出遠寺，更待月黑看湖光。湖光非鬼亦非仙，風恬浪靜光滿川。須臾兩兩入寺去，就視不見空茫然。樂天雙鬢如霜菅，始知謝遣素與蠻。我兄綠髮蔚如故，已了夢幻齊人間。蛾眉勸酒聊爾耳，處仲太忍茂弘孱。三杯徑醉便歸臥，海上知復幾往還。連娟六ㄠ趁蹋踘，杳眇三疊縈陽關。酒醒夢斷何所有，落花流水空青山。忽驚鐃鼓發夜半，明月不許幽人攀。贈行無物惟一語，莫遣瘴霧侵雲鬟。羅浮道人一傾蓋，欲擊白日留君顏。應知我是香案吏，他年許綴蓬萊班。蒼梧山高湘水深，中原北望度千岑。帝子南遊飄不返，惟有蒼蒼楓桂林。楓葉蕭蕭桂葉碧，萬里遠來超莫及。乘龍上天去無蹤，草木無情空寄泣。水濱擊鼓何喧闐，相將扣水求屈原。屈原已死今千載，滿船哀唱似當年。海濱長鯨徑千尺，食人為糧安可入？招君不歸海水深，海魚豈解哀忠直？吁嗟忠直死無人，可憐懷王西入秦。秦關已閉無歸日，章華不復見車輪。君王去時簫鼓咽，父老送君車軸折。千里逃歸迷故鄉，南公哀痛彈長鋏。三戶亡秦信不虛，一朝兵起盡讙呼。當時項羽年最少，提劍本是耕田夫。橫行天下竟何事，棄馬烏江馬垂涕。項王已死無故人，首入漢庭身委地。富貴榮華豈足多，至今惟有冢嵯峨。故國淒涼人事改，楚鄉千古為悲歌。蕭蕭南山鬆，黃葉隕勁風。誰憐兒女花，散火冰雪中。能傳歲寒姿，古來惟丘翁。趙叟得其妙，一洗膠粉空。掌中調丹砂，染此鶴頂紅。何須誇落墨，獨賞江南工。朝蟻迎客豔重岡，晚雨留人入醉鄉。此意自佳君不會，一杯當屬水仙王。水光灩瀲晴方好，山色空濛雨亦奇。若把西湖比西子，淡妝濃抹總相宜。倦枕厭長夜，小窗終未明。孤村一犬吠，殘月幾人行。衰鬢久已白，旅懷空自清。荒園有絡緯，虛織竟何成。遊蜂掠盡粉絲黃，落蕊猶收蜜露香。待得春風幾枝在，年來殺菽有飛霜。清風定何物，可愛不可名。所至如君子，草木有嘉聲。我行本無事，孤舟任斜橫。中流自偃仰，適與風相迎。與杯屬浩渺，樂此兩無情。歸來兩溪間，雲水夜自明。苕水如漢水，鱗鱗鴨頭青。吳興勝襄陽，萬瓦浮青冥。我非羊叔子，愧此峴山亭。悲傷意則同，歲月如流星。從我兩王子，高鴻插修翎。湛輩何足道，當以德自銘。吏民憐我懶，鬥訟日已稀。能為無事飲，可作不夜歸。復尋飛英遊，盡此一寸暉。撞鐘履聲集，顛倒雲山衣。我來無時節，杖屨自推扉。莫作使君看，外似中已非。東武南城，新堤固、漣漪初溢。隱隱遍、長林高阜，臥紅堆碧。枝上殘花吹盡也，與君更向江頭覓。問向前、猶有幾多春，三之一。官裡事，何時畢。風雨外，無多日。相將泛曲水，滿城爭出。君不見蘭亭修禊事，當時坐上皆豪逸。到如今、修竹滿山陰，空陳跡。高亭廢已久，下有種魚塘。暮色千山入，春風百草香。市橋人寂寂，古寺竹蒼蒼。鸛鶴來何處，號鳴滿夕陽。朝曦迎客豔重岡，晚雨留人入醉鄉。此意自佳君不會，一杯當屬水仙王。（湖上有水仙王廟。）水光瀲灩晴方好，山色空濛雨亦奇。欲把西湖比西子，淡妝濃抹總相宜。旃檀婆律海外芬，西山老臍柏所薰。香螺脫黶來相群，能結縹緲風中雲。一燈如螢起微焚，何時度盡繆篆紋。繚繞無窮合復分，綿綿浮空散氤氳。東坡持是壽卯君，君少與我師皇墳。旁資老聃釋迦文，共厄中年點蠅蚊。晚遇斯須何足雲，君方論道承華勳。我亦旗鼓嚴中軍，國恩未報敢不勤。但願不為世所醺，爾來白髮不可耘。問君何時返鄉粉，收拾散亡理放紛。此心實與香俱焄，聞思大士應已聞。廢壘無人顧，頹垣滿蓬蒿。誰能捐筋力，歲晚有償勞。獨有孤旅人，天窮無所逃。端來拾瓦礫，歲旱土不膏。崎嶇草棘中，欲刮一寸毛。喟然釋耒嘆，我廩何時高。荒田雖浪莽，高庳各有適。下隰種粳稌，東原蒔棗慄。江南有蜀士，桑果已許乞。好竹不難栽，但恐鞭橫逸。仍須卜佳處，規以安我室。家僮燒枯草，走報暗井出。一飽未敢期，瓢飲已可必。自昔有微泉，來從遠嶺背。穿城過聚落，流惡壯蓬艾。去為柯氏陂，十畝魚蝦會。歲旱泉亦竭，枯萍黏破塊。昨夜南山雲，雨到一犁外。泫然尋故瀆，知我理荒薈。泥芹有宿根，一寸嗟獨在。雪芽何時動，春鳩行可膾。種稻清明前，樂事我能數。毛空暗春澤，針水聞好語。分秧及初夏，漸喜風葉舉。月明看露上，一一珠垂縷。秋來霜穗重，顛倒相撐拄。但聞畦隴間，蚱蜢如風雨。新舂便入甑，玉粒照筐筥。我久食官倉，紅腐等泥土。行當知此味，口腹吾已許。良農惜地力，幸此十年荒。桑柘未及成，一麥庶可望。投種未逾月，覆塊已蒼蒼。農父告我言，勿使苗葉昌。君欲富餅餌，要須縱牛羊。再拜謝苦言，得飽不敢忘。種棗期可剝，種鬆期可斫。事在十年外，吾計亦已愨。十年何足道，千載如風雹。舊聞李衡奴，此策疑可學。我有同舍郎，官居在灊嶽。遺我三寸甘，照座光卓犖。百栽倘可致，當及春冰渥。想見竹籬間，青黃垂屋角。潘子久不調，沽酒江南村。郭生本將種，賣藥西市垣。古生亦好事，恐是押牙孫。家有一畝竹，無時容叩門。我窮交舊絕，三子獨見存。從我於東坡，勞餉同一飧。可憐杜拾遺，事與朱阮論。吾師卜子夏，四海皆弟昆。馬生本窮士，從我二十年。日夜望我貴，求分買山錢。我今反累君，借耕輟茲田。刮毛龜背上，何時得成氈。可憐馬生痴，至今誇我賢。眾笑終不悔，施一當獲千。身世悠悠我此行，溪邊委轡聽溪聲。散材畏見搜林斧，疲馬思聞卷旆鉦。細雨足時茶戶喜，亂山深處長官清。人間岐路知多少，試向桑田問耦耕。我醉欲眠君罷休，已教従事到青州。鬢霜饒我三千丈，詩律輸君一百籌。聞道郎君閉東閣，且容老子上南樓。相逢不用忙歸去，明日黃花蝶也愁。詔書行捧縷金箋，樂府應歌相府蓮。莫忘今年花發處，西湖西畔北山前。五老峰前，白鶴遺址。長鬆蔭庭，風日清美。我時獨遊，不逢一士。誰歟棋者，戶外屨二。不聞人聲，時聞落子。紋枰坐對，誰究此味。空鉤意釣，豈在魴鯉。小兒近道，剝啄信指。勝固欣然，敗亦可喜。優哉遊哉，聊復爾耳。齋居臥病禁菸前，辜負名花已一年。此日使君不強喜，早春風物為誰妍。青衫公子家千里，白髮先生杖百錢。曷不相將來問病，已教呼取散花天。我歌月徘徊，我舞影凌亂。分無纖手裁春勝，況有新詩點蜀酥。醉裡冰髭失纓絡，夢迴布被起廉隅。君應旅睫寒生暈，我飢亦腸夜自呼。明日南山春色動，不知誰佩紫微壺。東風知我欲山行，吹斷檐間積雨聲。嶺上晴雲披絮帽，樹頭初日掛銅鉦。野桃含笑竹籬短，溪柳自搖沙水清。西崦人家應最樂，煮芹燒筍餉春耕。身世悠悠我此行，溪邊委轡聽溪聲。散材畏見搜林斧，疲馬思聞卷旆鉦。細雨足時茶戶喜，亂山深處長官清。人間岐路知多少，試向桑田問耦耕。總角黎家三四童，口吹蔥葉送迎翁。莫作天涯萬里意，溪邊自有舞雩風。符老風情奈老何，朱顏滅盡鬢絲多。投梭每困東鄰女，換扇惟逢春夢婆。鳳凰山下雨初晴。水風清。晚霞明。一朵芙蕖，開過尚盈盈。何處飛來雙白鷺，如有意，慕娉婷。忽聞江上弄哀箏。苦含情，遣誰聽。煙斂雲收，依約是湘靈。欲待曲終尋問取，人不見，數峰青。眼睛心地兩虛圓，脅不沾床二十年。誰信吾師非不睡，睡蛇已死得安眠。崢嶸開元寺，彷彿祈年觀。舊築掃成空，古碑埋不爛。詛書雖可讀，字法嗟久換。詞雲秦嗣王，敢使祝用瓚。先君穆公世，與楚約相捍。質之於巫咸，萬葉期不叛。今其後嗣王，乃敢構多難。刳胎殺無罪，親族遭圉絆。計其所稱訴何啻桀紂亂。吾聞古秦俗，面詐背不汗豈惟公子卬，社鬼亦遭謾。遼哉千載後，發我一笑粲。見說岷峨悽愴，旋聞江漢澄清。但覺秋來歸夢好，西南自有長城。東府三人最少，西山八國初平。莫負花溪縱賞，何妨藥市微行。試問當壚人在否，空教是處聞名。唱著子淵新曲，應須分外含情。水涵空，山照市。西漢二疏鄉里。新白髮，舊黃金。故人恩意深。海東頭，山盡處。自古客槎來去。槎有信，赴秋期。使君行不歸。碑獲於開元寺土下，今在太守便廳。秦穆公葬於雍橐泉祈年觀下，今墓在開元寺之東南數十步，則寺豈祈年之故基耶？淮南王遷於蜀，至雍，道病卒，則雍非長安，此乃古雍也。崢嶸開元寺，彷彿祈年觀。舊築掃成空，古碑埋不爛。詛書雖可讀，字法嗟久換。詞雲秦嗣王，敢使祝用瓚。先君穆公世，與楚約相捍。質之於巫咸，萬葉期不叛。今其後嗣王，乃敢構多難。刳胎殺無罪，親族遭圉絆。計其所稱訴，何啻桀紂亂。吾聞古秦俗，面詐背不汗。豈惟公子邛，社鬼亦遭謾。遼哉千載後，發我一笑粲。東坡先生無一錢，十年家火燒凡鉛。黃金可成河可塞，只有霜鬢無由玄。龍丘居士亦可憐，談空說有夜不眠。忽聞河東獅子吼，拄杖落手心茫然。誰似濮陽公子賢，飲酒食肉自得仙。平生寓物不留物，在家學得忘家禪。門前罷亞十頃田，清溪繞屋花連天。溪堂醉臥呼不醒，落花如雪春風顛。我遊蘭溪訪清泉，已辦布襪青行纏。稽山不是無賀老，我自興盡回酒船。恨君不識顏平原，恨我不識元魯山。銅駝陌上會相見，握手一笑三千年。門外東風雪灑裾。山頭回首望三吳。不應彈鋏為無魚。上黨從來天下脊，先生元是古之儒。時平不用魯連書。丹青已是前世，竹石時窺一斑。五字當還靖節，數行誰似高閒。憶觀滄海過東萊，日照三山迤邐開。桂觀飛樓凌霧起，仙幢寶蓋拂天來。不聞宮漏催晨箭，但覺檐陰轉古槐。供奉清班非老處，會稽何日乞方回。朝來取飯化，乃是維摩遣。全鋒雖未露，半藏已曾轉。說有陋裴頠，談無笑王衍。看經聊爾耳，遮眼初不卷。三吒故自醒，一吷何由喘。請歸視故櫝，靜夜珠當反。安居三十年，古衲磨山繭。持珠尚默坐，豈是功用淺。亂文龜殼細相連，慣臥青綾恐未便。潔似僧巾白＊布，暖於蠻帳紫茸氈。錦衾速卷持還客，破屋那愁仰見天。但恐嬌兒還惡睡，夜深踏裂不成眠。七千裡外二毛人，十八灘頭一葉身。山憶喜歡勞遠夢，（蜀道有錯喜歡鋪，在大散關上。）地名惶恐泣孤臣。長風送客添帆腹，積雨扶舟減石鱗。便合與官充水手，此生何止略知津。夢破山骨冷，扶桑未放曉。披衣坐虛堂，缺月猶皎皎。揚泉漱寒冽，激齒冰雪繞。百體喜堅壯，永珍覺情悄。簪履事朝謁，神魂飛窅渺。龕燈蚌珠剖，爐穗玉繩嫋。浮念恍已消，真庭諒非杳。須臾霽霞起，赫奕射林表。高樹引涼蟬，深枝啅棲鳥。二蟲彼何為，逐動自紛擾。悠悠天宇內，豈復論大小。覆盎舞醯雞，濃昏恣飛繞。定知達觀士，方寸常了了。世無陶靖節，此樂知者少。東方雲海空復空，群仙出沒空明中。蕩搖浮世生永珍，豈有貝闕藏珠宮。心知所見皆幻影，敢以耳目煩神工。歲寒水冷天地閉，為我起蟄鞭魚龍。重樓翠阜出霜曉，異事驚倒百歲翁。人間所得容力取，世外無物誰為雄。率然有請不我拒，信我人厄非天窮。潮陽太守南遷歸，喜見石廩堆祝融。自言正直動山鬼，豈知造物哀龍鍾。伸眉一笑豈易得，神之報汝亦已豐。斜陽萬里孤鳥沒，但見碧海磨青銅。新詩綺語亦安用，相與變滅隨東風。春風陌上驚微塵，遊人初樂歲華新。人閒正好路旁飲，麥短未怕遊車輪。城中居人厭城郭，喧闐曉出空四鄰。歌鼓驚山草木動，簞瓢散野烏鳶馴。何人聚眾稱道人，遮道賣符色怒嗔。宜蠶使汝繭如甕，宜畜使汝羊如□［鹿下菌字去草頭］。路人未必信此語，強為買符禳新春。道人得錢徑沽酒，醉倒自謂吾符神。何處訪吳畫，普門與開元。開元有東塔，摩詰留手痕。吾觀畫品中，莫如二子尊。道子實雄放，浩如海波翻。當其下手風雨快，筆所未到氣已吞。亭亭雙林間，彩暈扶桑暾。中有至人談寂滅，悟者悲涕迷者手自捫。蠻君鬼伯千萬萬，相排競進頭如黿。摩詰本詩老，佩芷襲芳蓀。今觀此壁畫，亦若其詩清且敦。祗園弟子盡鶴骨，心如死灰不復溫。門前兩叢竹，雪節貫霜根。交柯亂葉動無數，一一皆可尋其源。吳生雖妙絕，猶以畫工論。摩詰得之於象外，有如仙翮謝籠樊。吾觀二子皆神俊，又於維也斂衽無間言。遠客來自南，游塵昏峴首。過關無百步，曠蕩吞楚藪。登高忽惆悵，千載意有偶。所憂誰復知，嗟我生苦後。團團山上檜，歲歲閱榆柳。大才固已殊，安得同永久。可憐山前客，倏忽星過溜。賢愚未及分，來者當自剖。長明燈下石欄干，長共鬆杉守歲寒。葉厚有稜犀甲健，花深少態鶴頭丹。久陪方丈曼陀雨，羞對先生苜蓿盤。雪裡盛開知有意，明年開後更誰看。東風陌上驚微塵，遊人初樂歲華新。人閒正好路傍飲，麥短未怕遊車輪。城中居人厭城離，喧闐曉出空四鄰。歌鼓驚山草木動，簞瓢散野烏鳶馴。何人聚眾稱道人，遮道賣符色怒嗔。宜蠶使汝繭如甕，宜畜使汝羊如麇。路人未必信此語，強為買服禳新春。道人得錢徑沽酒，醉倒自謂吾符神。清飆已拂林，積水漸收潦。溪邊野芙蓉，花水相媚好。坐看池蓮盡，獨伴霜菊槁。幽姿強一笑，暮景迫摧倒。淒涼似貧女，嫁晚驚衰早。誰寫少年容，樵人劍南老。鳥樂忘置罦，魚樂忘鉤餌。何必擇所安，滔滔天下是。煙火動村落，晨光尚熹微。田園處處好，淵明胡不歸。我行無疾徐，輕楫信溶漾。船留村市鬧，閘發寒波漲。舟人苦炎熱，宿此喬木灣。清月未及上，黑雲如頹山。萬竅號地籟，衝風散天池。喧豗瞬息間，還掛斗與箕。潁水非漢水，亦作蒲萄綠。恨無襄陽兒，令唱銅鞮曲。我詩雖雲拙，心平聲韻和。年來煩惱盡，古井無由波。人生識字憂患始，姓名粗記可以休。何用草書誇神速，開卷戃怳令人愁。我嘗好之每自笑，君有此病何年瘳。自言其中有至樂，適意無異逍遙遊。近者作堂名醉墨，如飲美酒銷百憂。乃知柳子語不妄，病嗜土炭如珍羞。君於此藝亦云至，堆牆敗筆如山丘。興來一揮百紙盡，駿馬倏忽踏九州。我書意造本無法，點畫信手煩推求。胡為議論獨見假，隻字片紙皆藏收。不減鍾張君自足，下方羅趙我亦優。不須臨池更苦學，完取絹素充衾裯。放生魚鱉逐人來，無主荷花到處開。水枕能令山俯仰，風船解與月徘徊。烏菱白芡不論錢，亂擊青菰裹綠盤。忽憶嘗新會靈觀，滯留江海得加餐。獻花遊女木蘭橈，細雨斜風溼翠翹。無限芳洲生杜若，吳兒不識楚辭招。未成小隱聊中隱，可得長閒勝暫閒。我本無家更安往，故鄉無此好湖山。疏疏簾外竹，瀏瀏竹間雨。窗扉靜無塵，幾硯寒生霧。美人樂幽獨，有得緣無慕。坐依蒲褐禪，起聽風甌語。客來淡無有，灑掃涼冠屨。濃茗洗積昏，妙香淨浮慮。歸來北堂暗，一一微螢度。此生憂患中，一餉安閒處。飛鳶悔前笑，黃犬悲晚悟。自非陶靖節，誰識此閒趣。未易堯舜德，何須數舜功。小心仍致孝，餘事及平戎。典禮從周舊，官儀與漢隆。誰知本無作，千古自承風。接統真千歲，膺期止一章。周南稍留滯，宣室遂淒涼。病馬空嘶櫪，枯葵已泫霜。餘生臥江海，歸夢泣嵩邙。文武固天縱，欽明又日新。化民何止聖，妙物獨稱神。政已三王上，言皆六籍醇。巍巍本無象，刻畫愧孤臣。未易名堯德，何須數舜功。小心仍致孝，餘事及平戎。典禮従周舊，官儀與漢隆。誰知本無作，千古自承風。接統真千歲，膺期止一章。周南稍留滯，宣室遂淒涼。病馬空嘶櫪，枯葵已泫霜。餘生臥江海，歸夢泣嵩邙。此生歸路愈茫然，無數青山水拍天。猶有小船來賣餅，喜聞墟落在山前。我行都是退之詩，真有人家水半扉。千頃桑麻在船底，空餘石發掛魚衣。日輪亭午汗珠融，誰識南訛長養功。暴雨過雲聊一快，未妨明月卻當空。臥看落月橫千丈，起喚清風得半帆。且並水村攲側過，人間何處不巉巖。梅梢春色弄微和，作意南枝剪刻多。月黑林間逢縞袂，霸陵醉尉誤誰何。相逢月下是瑤臺，藉草清樽連夜開。月日酒醒應滿地，空令飢鶴啄莓苔。綠髮尋春湖畔回，萬松嶺上一枝開。而今縱老霜根在，得見劉郎又獨來。月地雲階漫一樽，玉奴終不負東昏。臨春結綺荒荊棘，誰信幽香是返魂。日出冰澌散水花，野梅官柳漸攲斜。西郊欲就詩人飲，黃四娘東子美家。君知早落坐先開，莫著新詩句句催。嶺北霜枝最多思，忍寒留待使君來。冰盤未薦含酸子，雪嶺先看耐凍枝。應笑春風木芍藥，豐肌弱骨要人醫。寒雀喧喧凍不飛，遶林空啅未開枝。多情好與風流伴，不到雙雙燕語時。鮫綃剪碎玉簪輕，檀暈妝成雪月明。肯伴老人春一醉，懸知欲落更多情。縞裙練帨玉川家，肝膽清新冷不邪。穠李爭春猶辦此，更教踏雪看梅花。天欲雪，雲滿湖，樓臺明滅山有無。水清出石魚可數，林深無人鳥相呼。臘日不歸對妻孥，名尋道人實自娛。道人之居在何許？寶雲山前路盤紆。孤山孤絕誰肯廬？道人有道山不孤。紙窗竹屋深自暖，擁褐坐睡依團蒲。天寒路遠愁僕伕，整駕催歸及未晡。出山回望雲木合，但見野鶻盤浮圖。茲遊淡薄歡有餘，到家恍如夢蘧蘧。作詩火急追亡逋，清景一失後難摹。宛丘先生長如丘，宛丘學舍小如舟。常時低頭誦經史，忽然欠伸屋打頭。斜風吹帷雨注面，先生不愧旁人羞。任従飽死笑方朔，肯為雨立求秦優。眼前勃谿何足道，處置六鑿須天遊。讀書萬卷不讀律，致君堯舜知無術。勸農冠蓋鬧如雲，送老齏鹽甘似蜜。門前萬事不掛眼，頭雖長低氣不屈。餘杭別駕無功勞，畫堂五丈容旂旄。重樓跨空雨聲遠，屋多人少風騷騷。平生所慚今不恥，坐對疲氓更鞭箠。道逢陽虎呼與言，心知其非口諾唯。居高忘下真何益，氣節消縮今無幾。文章小技安足程，先生別駕舊齊名。如今衰老俱無用，付與時人分重輕。龍亦戀故居，百年尚來去。至今雨雹夜，殿闇風纏霧。而我棄鄉國，大江忘北渡。便欲此山前，築室安遲暮。又恐太幽獨，歲晚霜入屨。同遊得李生，仄足隨蹇步。孔明不自愛，臨老起三顧。吾歸便卻掃，誰踏門前路。一枝風物便清和，看盡千林未覺多。結習已空從著袂，不須天女問云何。天教桃李作輿臺，故遣寒梅第一開。憑仗幽人收艾納，國香和雨入青苔。白髮思家萬里回，小軒臨水為花開。故應剩作詩千首，知是多情得得來。人去殘英滿酒樽，不堪細雨溼黃昏。夜寒那得穿花蝶，知是風流楚客魂。春入西湖到處花，裙腰芳草抱山斜。盈盈解佩臨煙浦，脈脈當壚傍酒家。莫向霜晨怨未開，白頭朝夕自相催。斬新一朵含風露，恰似西廂待月來。洗盡鉛華見雪肌，要將真色鬥生枝。檀心已作龍涎吐，玉頰何勞獺髓醫。湖面初驚片片飛，樽前吹折最繁枝。何人會得春風意，怕見梅黃雨細時。長恨漫天柳絮輕，只將飛舞佔清明。寒梅似與春相避，未解無私造物情。北客南來豈是家，醉看參月半橫斜。他年欲識吳姬面，秉燭三更對此花。霜降紅梨熟，柔柯已不勝。未嘗蠲夏渴，長見助春冰。捍索桅竿立嘯空，篙師酣寢浪花中。故應菅蒯知心腹，弱纜能爭萬里風。此生歸路愈茫然，無數青山水拍天。猶有小船來賣餅，喜聞墟落在山前。我行都是退之詩，真有人家水半扉。千頃桑麻在船底，空餘石發掛魚衣。日輪亭午汗珠融，誰識南訛長養功。暴雨過雲聊一快，未妨明月卻當空。臥看落月橫千丈，起喚清風得半帆。且並水村欹側過，人間何處不巉巖。老夫聊發少年狂，左牽黃，右擎蒼，錦帽貂裘，千騎卷平岡。為報傾城隨太守，親射虎，看孫郎。酒酣胸膽尚開張，鬢微霜，又何妨？持節雲中，何日遣馮唐？會挽雕弓如滿月，西北望，射天狼。我不如陶生，世事纏綿之。云何得一適，亦有如生時。寸田無荊棘，佳處正在茲。縱心與事往，所遇無復疑。偶得酒中趣，空杯亦常持。二豪詆醉客，氣湧胸中山。漼然似冰釋，亦覆在一言。嗇氣實其腹，雲當享長年。少飲得徑醉，此祕君勿傳。道喪士失已，出語輒不情。江左風流人，醉中亦求名。淵明獨清真，談笑得此生。身如受風竹，掩冉眾葉驚。俯仰各有態，得酒詩自成。蠢蠕食葉蟲，仰空慕高飛。一朝傳兩翅，乃得黏網悲。啁啾同巢雀，沮澤疑可依。赴水生兩殼，遭閉何時歸。二蟲竟誰是，一笑百念衰。幸此未化間，有酒君莫違。小舟真一葉，下有暗浪喧。夜棹醉中發，不知枕幾偏。天明問前路，已度千重山。嗟我亦何為，此道常往還。未來寧早計，既往復何言。百年六十化，念念竟非是。是身如虛空，誰受譽與毀。得酒未舉杯，喪我固忘爾。倒床自甘寢，不擇菅與綺。頃者大雪年，海派翻玉英。有士常痛飲，飢寒見真情。床頭有敗榼，孤坐時一傾。未能平體粟，且復澆腸鳴。脫衣裹凍酒，每醉念此生。我坐華堂上，不必麋鹿姿。時來蜀岡頭，喜見霜松枝。心知百尺底，已結千歲奇。煌煌凌霄花，纏繞復何為。舉觴酹其根，無事莫相羈。芙蓉在秋水，時節自闔開。清風亦何意，入我芝蘭懷。一隨採折去，永與江湖乖。斷絲不復續，鬥水何足棲。不如玉井蓮，結根天池泥。感此每自慰，吾事幸不諧。醉中有歸路，了了初不迷。乘流且復逝，抵曲吾當回。籃輿兀醉守，路轉古城隅。酒力如過雨，清風消半途。前山正可數，後騎且勿驅。我緣在東南，往寄白髮餘。遙知萬松嶺，下有三畝居。民勞吏無德，歲美天有道。暑雨避麥秋，溫風送蠶老。三咽初有聞，一溉未濡槁。詔書寬積欠，父老顏色好。再拜賀吾君，獲此不貪寶。頹然笑阮籍，醉幾書謝表。我夢入小學，自謂總角時。不記有白髮，猶誦論語辭。人間本兒戲，顛倒略似茲。惟有醉時真，空洞了無疑。墜車終無傷，莊叟不吾欺。呼兒具紙筆，醉語輒錄之。醉中雖可樂，猶是生滅境。云何得此身，不醉亦不醒。痴如景升牛，莫保尻與領。黠如東郭{左俊去亻右免}，束縛作毛穎。乃知嵇叔夜，非坐虎文炳。我家小馮君，天性頗醇至。清坐不飲酒，而能容我醉。歸休要相依，謝病當以次。豈知山林士，骯髒乃爾貴。乞身當念早，過是恐少味。去鄉三十年，風雨荒舊宅。惟存一束書，寄食無定跡。每用愧淵明，尚取禾三百。頎然六男子，粗可傳清白。於吾豈不多，何事復嘆息。嘵嘵六男子，弦誦各一經。復生五丈夫，戢戢丁欲成。歸田了門戶，與國充踐更。普兒初學語，玉骨開天庭。淮老如鶴雛，破殼已長鳴。舉酒屬千里，一歡愧凡情。淮海雖故楚，無復輕揚風。齋廚聖賢雜，無事時一中。誰言大道遠，正賴三杯通。使君不夕坐，衙門散刀弓。何人築東臺，一郡坐可得。亭亭古浮圖，獨立表眾惑。蕪城閱興廢，雷塘幾開塞。明年起華堂，置酒吊亡國。無令竹西路，歌吹久寂默。晁子天麒麟，結交未及仕。高才固難及，雅志或類已。各懷伯業能，共有丘明恥。歌呼時就君，指我醉鄉里。吳公門下客，賈誼獨見紀。請作鵩鳥賦，我亦得坎止。行樂當及時，綠髮不可恃。蓋公偶談道，齊相獨識真。頹然不事事，客至先飲醇。當時劉項罷，四海瘡痍新。三杯洗戰國，一斗消強秦。寂寞千載後，陽公嗣前塵。醉臥客懷中，言笑徒多勤。我時閱舊史，獨與三人親。未暇餐脫粟，苦心學平津。草書亦何用，醉墨淋衣巾。一揮三十幅，持去聽坐人。煙雨濛濛雞犬聲，有生何處不安生。但令黃犢無人佩，布穀何勞也勸耕。老翁七十自腰鐮，慚愧春山筍蕨甜。豈是聞韶解忘味，邇來三月食無鹽。杖藜裡飯去匆匆，過眼青錢轉手空。贏得兒童語音好，一年強半在城中。竊祿忘歸我自羞，豐年底事汝憂愁。不須更待飛鳶墮，方念平生馬少遊。仙山靈雨溼行雲，洗遍香肌粉未勻。明月來投玉川子，清風吹破武林春。要知玉雪心腸好，不是膏油首面新。戲作小詩君一笑，従來佳茗似佳人。天風淅淅飛玉沙，詔恩歸沐休早衙。遙知清虛堂裡雪，正似薝蔔林中花。出門自笑無所詣，呼酒持勸惟君家。踏冰凌兢戰疲馬，扣門剝啄驚寒鴉。羨君五字入詩律，欲與六出爭天葩。頭風已倩檄手愈，背癢卻得仙爪爬。銀瓶瀉油浮蟻酒，紫碗鋪粟盤龍茶。幅巾起作鴝鵒舞，疊鼓誰摻漁陽撾。九衢燈火雜夢寐，十年聚散空諮嗟。明朝握手殿門外，共看銀闕暾朝霞。徂徠無老鬆，易水無良工。珍材取樂浪，妙手惟潘翁。（潘谷作墨，雜用高麗煤。）魚胞熟萬杵，犀角盤雙龍。墨成不敢用，進入蓬萊宮。蓬萊春晝永，玉殿明房櫳。金箋灑飛白，瑞霧縈長虹。遙憐醉常侍，一笑開天容。溪石琢馬肝，剡藤開玉版。噓噓雲霧出，奕奕龍蛇綰。此中有何好，秀色紛滿眼。故人歸天祿，古漆窺蠹簡。隃麋給尚方，老手擅編劃。分餘幸見及，流落一嘆赧。我貧如飢鼠，長夜空咬齧。瓦池研灶煤，葦管書柿葉。近者唐夫子，遠致烏玉玦。（唐林夫寄張邁墨半丸。）先生又繼之，圭璧爛箱篋。晴窗洗硯坐，蛇蚓稍蟠結。便有好事人，敲門求醉帖。吾窮本坐詩，久服朋友戒。五年江湖上，閉口洗殘債。今來複稍稍，快癢如爬疥。先生不譏訶，又復寄詩械。幽光發奇思，點黮出荒怪。詩成一自笑，故疾逢蝦蟹。上人學苦空，百念已灰冷。劍頭唯一吷，焦谷無新穎。胡為逐吾輩，文字爭蔚炳？新詩如玉屑，出語便清警。退之論草書，萬事未嘗屏。憂愁不平氣，一寓筆所騁。頗怪浮屠人，視身如丘井。頹然寄淡泊，誰與發豪猛？細思乃不然，真巧非幻影。欲令詩語妙，無厭空且靜。靜故了群動，空故納萬境。閱世走人間，觀身臥雲嶺。成酸雜眾好，中有至味永。詩法不相妨，此語當更請。命駕欲何向，欣欣春木榮。世人無往復，鄉老有將迎。雲內流泉遠，風前飛鳥輕。相攜就衡宇，酌酒話交情。涉世恨形役，告休成老夫。良欣就歸路，不復向迷途。去去徑猶菊，行行田欲蕪。情親有還往，清酒引樽壺。與世不相入，膝琴聊自歡。風光歸笑傲，雲物寄遊觀。言話審無倦，心懷良獨安。東皋清有趣，植杖日盤桓。雲岫不知遠，巾車行復前。僕伕尋老木，童子引清泉。矯首獨傲世，委心還樂天。農夫告春事，扶老向良田。世事非吾事，駕言歸路尋。向時迷有命，今日悟無心。庭內菊歸酒，窗前風入琴。寓形知已老，猶未倦登臨。富貴良非願，鄉關歸去休。攜琴已尋壑，載酒復經丘。翳翳景將入，涓涓泉欲流。老農人不樂，我獨與之遊。觴酒命童僕，言歸無復留。輕車尋絕壑，孤棹入清流。乘化欲安命，息交還絕遊。琴書樂三徑，老矣亦何求。歸去復歸去，帝鄉安可期。鳥還知已倦，雲出欲何之。入室還攜幼，臨流亦賦詩。春風吹獨往，不是傲親知。役役倦人事，來歸車載奔。征夫問前路，稚子候衡門。入息亦詩策，出遊常酒樽。交親書已絕，雲壑自相存。寄傲疑今是，求榮感昨非。聊欣樽有酒，不恨室無衣。丘壑世情遠，田園生事微。柯庭還獨眄，時有鳥歸飛。道人勸飲雞蘇水，童子能煎鶯粟湯。暫借藤慶與瓦枕，莫教辜負竹風涼。此生已覺都無事，今歲仍逢大有年。山寺歸來聞好語，野花啼鳥亦欣然。仙山靈草溼行雲，洗遍香肌粉未勻。明月來投玉川子，清風吹破武林春。要知冰雪心腸好，不是膏油首面新。戲作小詩君一笑，從來佳茗似佳人。公子眼花亂髮，老夫鼻觀先通。領巾飄下瑞香風。驚起謫仙春夢。后土祠中玉蕊，蓬萊殿後鞓紅。此花清絕更纖穠。把酒何人心動。溪石琢馬肝，剡藤開玉版。噓噓雲霧出，奕奕龍蛇綰。此中有何好，秀色紛滿眼。故人歸天祿，古漆窺蠹簡。隃糜給尚方，老手擅編劃。分餘幸見及，流落一嘆赧。我貧如飢鼠，長夜空齩齧。瓦池研灶煤，葦管書柿葉。近者唐夫子，遠致烏玉玦。先生又繼之，圭璧爛箱篋。晴窗洗硯坐，蛇蚓稍蟠結。便有好事人，敲門求醉帖。吾窮本坐詩，久服朋友戒。五年江湖上，閉口洗殘債。今來複稍稍，快癢如爬疥。先生不譏訶，又復寄詩械。幽光發奇思，點黮出荒怪。詩成自一笑，故疾逢蝦蟹。父老何自來，花枝嫋長紅。洗盞拜馬前，請壽使君公。前年無使君，魚鱉化兒童。舉鞭謝父老，正坐使君窮。窮人命分惡，所向招災凶。水來非吾過，去亦非吾功。竹籬茅屋趁溪斜，春入山村處處花。無象太平還有象，孤煙起處是人家。煙雨濛濛雞犬聲，有生何處不安生。但教黃犢無人佩，布穀何勞也勸耕。老翁七十自腰鐮，慚愧春山筍蕨甜。豈是聞韻解忘味，邇來三月食無鹽。杖藜裹飯去匆匆，過眼青錢轉手空。贏得兒童語音好，一年強半在城中。竊祿忘歸我自羞，豐年底事汝憂愁。不須更待飛鳶墜，方念平生馬少遊。古汴從西來，迎我向南京。東流入淮泗，送我東南行。暫別復還見，依然有餘情。春雨漲微波，一夜到彭城。過我黃樓下，朱欄照飛＊。可憐洪上石，誰聽月中聲。前年過南京，麥老櫻桃熟。今來舊遊處，櫻麥半黃綠。歲月如宿昔，人事幾反覆。青衫老從事，從穩生髀肉。聯翩閱三守，迎送如轉轂。歸耕何時決，田舍我已卜。卜田向何許，石佛山南路。下有爾家川，千畦種粳稌。山泉宅龍蜃，平地走膏乳。異時畝一金，近欲為逃戶。逝將解簪紱，賣劍買近具。故山豈不懷，廢宅生蒿穭。便恐桐鄉人，長祠仲卿墓。渚宮寂莫依古郢，楚地荒茫非故基。二王臺閣已鹵莽，何況遠問縱橫時。楚王獵罷擊靈鼓，猛士操舟張水嬉。釣魚不復數魚鱉，大鼎千石烹蛟螭。當時郢人架宮殿，意思絕妙般與倕。飛樓百尺照湖水，上有燕趙千蛾眉。臨風揚揚意自得，長使宋玉作楚辭。秦兵西來取鍾盧，故宮禾黍秋離離。千年壯觀不可復，今之存者蓋已卑。池空野迥樓閣小，惟有深竹藏狐狸。臺中絳帳誰復見，臺下野水浮清漪。綠窗朱戶春畫閉，想見深屋彈朱絲。腐儒亦解愛聲色，何用白首談孔姬。沙泉半涸草堂在，破窗無紙風颸颸。陳公蹤跡最未遠，七瑞寥落今何之。百年人事知幾變，直恐荒廢成空陂。誰能為我訪遺蹟，草間應有湘東碑。莫言西蜀萬里，且到南華一遊。扶病江邊送客，杖挐浦回口頭。老去此生一訣，興來明日重遊。臥聞三老白事，半夜南風打頭。瘦骨寒將斷，衰髯摘更稀。未甘為死別，猶恐得生歸。日上氣暾江，雪晴光眩野。記取到家時，鋤耰吾正把。月明穿破裘，霜氣澀孤劍。歸來閉戶坐，默數來時店。諸兄無可寄，一語會須酬。晚歲俱黃髮，相看萬事休。《南康八境圖》者，太守孔君之所作也，君既作石城，即其城上樓觀臺榭之所見而作是圖也。東望七閩，南望五嶺，覽群山之參差，俯章貢之奔流，雲煙出沒，草木蕃麗，邑屋相望，雞犬之聲相聞。觀此圖也，可以茫然而思，粲然而笑，嘅然而嘆矣。蘇子曰：此南康之一境也，何従而八乎？所自觀之者異也。且子不見夫日乎，其旦如盤，其中如珠，其夕如破璧，此豈三日也哉。苟知夫境之為八也，則凡寒暑、朝夕、雨暘、晦冥之異，坐作、行立、哀樂、喜怒之變，接於吾目而感於吾心者，有不可勝數者矣，豈特八乎。如知夫八之出乎一也，則夫四海之外，詼詭譎怪，《禹貢》之所書，鄒衍之所談，相如之所賦，雖至千萬未有不一者也。後之君子，必將有感於斯焉。乃作詩八章，題之圖上。坐看奔湍繞石樓，使君高會百無憂。三犀竊鄙秦太守，八詠聊同沈隱侯。濤頭寂寞打城還，章貢臺前暮靄寒。倦客登臨無限思，孤雲落日是長安。白鵲樓前翠作堆，縈雲嶺路若為開。故人應在千山外，不寄梅花遠信來。朱樓深處日微明，皁蓋歸時酒半醒。薄暮漁樵人去盡，碧溪青蟑繞螺亭。使君那暇日參禪，一望叢林一悵然。成佛莫教靈運後，著鞭従使祖生先。卻従塵外望塵中，無限樓臺煙雨濛。山水照人迷向背，只尋孤塔認西東。煙雲縹緲鬱孤臺，積翠浮空雨半開。想見之罘觀海市，絳宮明滅是蓬萊。回峰亂嶂鬱參差，雲外高人世得知。誰向空山弄明月，山中木客解吟詩。故人如念我，為說瘦欒欒。尚有身為患，已無心可安。海上蔥曨氣佳哉，二江合處朱樓開。蓬萊方丈應不遠，肯為蘇子浮江來。江風初涼睡正美，樓上啼鴉呼我起。我今身世兩相違，西流白日東流水。樓中老人日清新，天上豈有痴仙人。三山咫尺不歸去，一杯付與羅浮春。（予家釀酒名羅浮春。）吾兄喜酒人，今汝亦能飲。一杯歸誦此，萬事邯鄲枕。東阡在何許，寒食江頭路。哀哉魏城君，宿草荒新墓。臨分亦泫然，不為窮途泣。東阡時一到，莫遣牛羊入。我夢隨汝去，東阡松柏青。卻入西州門，永愧北山靈。乞墦何足羨，負米可忘艱。莫為無車馬，含羞入劍關。我坐名過實，讙譁自招損。汝幸無人知，莫厭家山穩。竹笥與練裙，隨時畢婚嫁。無事若相思，徵鞍還一跨。萬里卻來日，一庵仍獨居。應笑謀生拙，團團如磨驢。李仲謀家有周昉畫背面欠伸內人，極精，戲作此詩。深宮無人春日長，沉香亭北百花香。美人睡起薄梳洗，燕舞鶯啼空斷腸。畫工欲畫無窮意，前立東風初破睡。若教回首卻嫣然，陽城下蔡俱風靡。杜陵飢客眼長寒，蹇驢破帽隨金鞍。隔花臨水時一見，只許腰肢背後看。心醉歸來茅屋底，方信人間有西子。君不見孟光舉案與眉齊，何曾背面傷春啼。渚宮寂寞依古郢，楚地荒茫非故基。二王臺閣已鹵莽，?湘東王、高氏。?何況遠問縱橫時。楚王獵罷擊靈鼓，猛士操舟張水嬉。釣魚不復數魚鱉，大鼎千石烹蛟螭。當時郢人架宮殿，意思絕妙般與倕。飛樓百尺照湖水，上有燕趙千峨眉。臨風揚揚意自得，長使宋玉作楚詞。秦兵西來取鍾虡，故宮禾黍秋離離。千年壯觀不可復，今之存者蓋已卑。池空野迥樓閣小，惟有深竹藏狐狸。臺中絳帳誰復見，臺下野水?一作鴨?浮清漪。綠窗朱戶春晝閉，想見深屋彈朱絲。腐儒亦解愛聲色，何用白首談孔姬。沙泉半涸草堂在，破窗無紙風颸颸。陳公蹤跡最未遠，七瑞寥落今何之。百年人事知幾變，直恐荒廢成空陂。誰能為我訪遺蹟，草中應有湘東碑。十里一置飛塵灰，五里一堠兵火催。顛坑僕谷相枕藉，知是荔支龍眼來。飛車跨山鶻橫海，風枝露葉如新採。宮中美人一破顏，驚塵濺血流千載。永元荔支來交州，天寶歲貢取之涪。至今欲食林甫肉，無人舉觴酹伯遊。（漢永元中交州進荔支龍眼，十里一置，五里一堠，賓士死亡，罹猛獸毒蟲之害者無數。唐羌字伯遊，為臨武長，上書言狀，和帝罷之。唐天寶中蓋取涪州荔支，自子午谷路進入。）我願天公憐赤子，莫生尤物為瘡痏。〔雨順風調百穀登，民不飢寒為上瑞。〕君不見武夷溪邊粟粒芽，前丁後蔡相籠加。爭新買寵各出意，今年鬥品充官茶。吾君所乏豈此物，致養口體何陋耶。洛陽相君忠孝家，可憐亦進姚黃花。（洛陽貢花自錢惟演始。大小龍茶始於丁晉公，成於蔡君謨。歐陽永叔聞君謨進小龍團，驚歎曰：君謨士人也，何至作此事！今年閩中監司乞進鬥茶，許之。）吾家蜀江上，江水綠如藍。爾來走塵土，意思殊不堪。況當岐山下，風物尤可慚。有山禿如赭，有水濁如泔。不謂郡城東，數步見湖潭。入門便清奧，怳如夢西南。泉源従高來，隨流走涵涵。東去觸重阜，盡為湖所貪。但見蒼石螭，開口吐清甘。借汝腹中過，胡為目眈眈。新荷弄晚涼，輕棹極幽探。飄搖忘遠近，偃息遺佩篸。深有龜與魚，淺有螺與蚶。曝晴復戲雨，戢戢多於蠶。浮沉無停餌，倏忽遽滿籃。絲緡雖強致，瑣細安足戡。聞昔周道興，翠鳳棲孤嵐。飛鳴飲此水，照影弄毿毿。（此古飲鳳池也。）至今多梧桐，合抱如彭聃。彩羽無復見，上有鸇搏aa12。嗟予生雖晚，考古意所aa13。圖書已漫漶。猶復訪僑郯。《卷阿》詩可繼，此意久已含。扶風古三輔，政事豈汝諳。聊為湖上飲，一縱醉後談。門前遠行客，劫劫無留驂。問胡不回首，毋乃趁朝參。予今正疏懶，官長幸見函。不辭日遊再，行恐歲滿三。暮歸還倒載，鐘鼓已aa4aa4（音諳）。深宮無人春日長，沉香亭北百花香。美人睡起薄梳洗，燕舞鶯啼空斷腸。畫工欲畫無窮意，背立東風初破睡。若教回首卻嫣然，陽城下蔡俱風靡。杜陵飢客眼長寒，蹇驢破帽隨金鞍。隔花臨水時一見，只許腰肢背後看。心醉歸來茅屋底，方信人間有西子。君不見孟光舉案與眉齊，何曾背面傷春啼。鳳雛驥子日相高，白髮蒼顏笑我曹。讀遍牙籤三萬軸，卻來小邑試牛刀。出處年來恨不齊，一樽臨水記分攜。江湖咫尺吾將老，汝潁東流子卻西。白馬津頭春水來，白魚猶喜似江淮。使君已復冰堂酒，更勸重新畫舫齋。道傍垂白定沾巾，正似當年綠髮新。故國依然喬木在，典刑復見老成人。春庭月午。搖盪香醪光欲舞。步轉迥廊。半落梅花婉娩香。輕雲薄霧。總是少年行樂處。不似秋光。只與離人照斷腸。曈曈日腳曉猶清，細細槐花暖欲零。坐閱諸公半廊廟，時看黃色起天庭。上尊初破早朝寒，茗碗仍沾講舌乾。陛楯諸郎空雨立，故應慚悔不儒冠。兩鶴摧頹病不言，年來相繼亦乘軒。誤聞九奏聊飛舞，可得徘徊為啄吞。白髮蒼顏自照盆，董生端合是前身。獨棲高閣多辭客，為著新書未絕麟。小醉易醒風力軟，安眠無夢雨聲新。長歌自誷真堪笑，底處人間是所欣。?柳子厚詩云：長歌返故室，自誷非所欣。?微生偶脫風波地，晚歲猶存鐵石心。定似香山老居士，世緣終淺道根深。微風蕭蕭吹菰蒲，開門看雨月滿湖。舟人水鳥兩同夢，大魚驚竄如奔狐。夜深人物不相管，我獨形影相嬉娛。暗潮生渚吊寒蚓，落月掛柳看懸蛛。此生忽忽憂患裡，清境過眼能須臾。雞鳴鐘動百鳥散，船頭擊鼓還相呼。老可能為竹寫真，小坡今與石傳神。山僧自覺菩提長，心境都將付臥輪。散木支離得自全，交柯蚴蟉欲相纏。不須更說能鳴雁，要以空中得盡年。倦看澀勒暗蠻村，亂棘孤藤束瘴根。惟有長身六君子，依依猶得似淇園。君不見，錢塘湖，錢王壯觀今已無。屋堆黃金斗量珠，運盡不勞折簡呼。四方宦遊散其孥，宮闕留與閒人娛。盛衰哀樂兩須臾，何用多憂心鬱紆。溪山處處皆可廬，最愛靈隱飛來孤。喬松百尺蒼髯須，擾擾下笑柳與蒲。高堂會食羅千夫，撞鐘擊鼓喧朝晡。凝香方丈眠氍毹，絕勝絮被縫海圖。清風徐來驚睡餘，遂超羲皇傲幾蘧。歸時棲鴉正畢逋，孤煙落日不可摹。城市不識江湖幽，如與蟪蛄語春秋。試令江湖處城市，卻似麋鹿遊汀洲。高人無心無不可，得坎且止乘流浮。公卿故舊留不得，遇所得意終年留。君不見拋官彭澤令，琴無弦，巾有酒，醉欲眠時遣客休。田間決水鳴幽幽，插秧未遍麥已秋。相攜燒筍苦竹寺，卻下踏藕荷花洲。船頭斫鮮細縷縷，船尾炊玉香浮浮。臨風飽食得甘寢，肯使細故胸中留。君不見壯士憔悴時，飢謀食，渴謀飲，功名有時無罷休。出處年來恨不齊，一樽臨水記分攜。江湖咫尺吾將老，汝穎東流子卻西。白馬津頭春水來，白魚猶喜似江淮。使君已復冰堂酒，更望重新畫舫齋。道傍垂白定沾巾，正似當年綠髮新。故國依然喬木在，典刑復見老成人。明日雨當止，晨光在松枝。清寒入花骨，肅肅初自持。午景發濃豔，一笑當及時。依然暮還斂，亦自惜幽姿。幽姿不可惜，後日東風起。酒醒何所見，金粉抱青子。千花與百草，共盡無妍鄙。未忍汙泥沙，牛酥煎落蕊。夏潦漲湖深更幽，西風落木芙蓉秋。飛雪暗天雲拂地，新蒲出水柳映洲。湖上四時看不足，惟有人生飄若浮。解顏一笑豈易得，主人有酒君應留。君不見錢塘宦遊客，朝推囚，暮決獄，不因人喚何時休。城市不識江湖幽，如與蟪蛄語春秋。試令江湖處城市，卻似麋鹿遊汀洲。高人無心無不可，得坎且止乘流浮。公卿故舊留不得，遇所得意終年留。君不見拋官彭澤令，琴無弦，巾有酒，醉欲眠時遣客休。田間決水鳴幽幽，插秧未遍麥已秋。相攜燒筍苦竹寺，卻下踏藕荷花洲。船頭斫鮮細縷縷，船尾炊玉香浮浮。臨風飽食得甘寢，肯使細故胸中留。君不見壯士憔悴時，飢謀食，渴謀飲，功名有時無罷休。淡月疏星繞建章，仙風吹下御爐香。侍臣鵠立通明殿，一朵紅雲捧玉皇。海山蔥曨氣佳哉，二江合處朱樓開。蓬萊方丈應不遠，肯為蘇子浮江來。江風初涼睡正美，樓上啼鴉呼我起。我今身世兩相違，西流白日東流水。樓中老人日清新，天上豈有痴仙人。三山咫尺不歸去，一杯付與羅浮春。霧雨不成點，映空疑有無。時於花上見，的皪走明珠。秀色洗紅粉，暗香生雪膚。黃昏更蕭瑟，頭重欲相扶。明日雨當止，晨光在松枝。清寒入花骨，肅肅初自持。午景發穠麗，一笑當及時。依然暮還斂，亦自惜幽姿。幽姿不可惜，後日東風起。酒醒何所見，金粉抱青子。千花與百草，共盡無妍鄙。未忍汙泥沙，牛酥煎落蕊。雙闕浮光照短亭，至今猿鳥嘯青熒。君王自此西巡狩，再使魚龍舞洞庭。紅杏了，夭桃盡，獨自佔春芳。不比人間蘭麝，自然透骨生香。對酒莫相忘。似佳人、兼合明光。只憂長笛吹花落，除是寧王。蜀人文賦楚人辭，堯在崇山舜九疑。聖主若非真得道，南來萬里亦何為。嶺海東南月窟西，功成天已錫玄圭。此方定是神仙宅，禹亦東來隱會稽。莫嘆平原落落，且應去魯遲遲。與君各記少年時。須信人生如寄。白髮千莖相送，深杯百罰休辭。拍浮何用酒為池。我已為君德醉。君家四壁如相如，卷藏天祿吞石渠。豈惟鄴侯三萬軸，家有世南行祕書。兒童拍手笑何事，笑人空腹談經義。未許中郎得異書，且共揚雄說奇字。清江縈山碧玉環，下有老龍千古閒。知君好事家有酒，化為老人夜扣關。留侯之孫書滿腹，玉函寶方何用讀。濠梁空復五車多，圯上従來一篇足。散木支離得自全，交柯蚴蟉欲相纏。不須更說能鳴雁，要以空中得盡年。倦看澀勒暗蠻村，亂棘孤藤束瘴根。惟有長身六君子，猗猗猶得似淇園。狂雲妒佳月，怒飛千里黑。佳月了不嗔，曾何汙潔白。爰有謫仙人，舉酒為三客。今夕偶不見，泛瀾念風伯。毋煩風伯來，彼也易滅沒。支頤少待之，寒空淨無跡。粲粲黃金盤，獨照一天碧。玉繩慘無輝，玉露洗秋色。浩瀚玻璃盞，和光入胸臆。使我能永延，約君為莫逆。江西山水真吾邦，白沙翠竹石底江。舟行十里磨九瀧，篙聲犖确相舂撞。醉臥欲醒聞淙淙，真欲一口吸老龐。何人得俊窺魚矼，舉叉絕叫尺鯉雙。何人守蓬萊，夜半失左股。浮山若鵬蹲，忽展垂天羽。根株互連絡，崖嶠爭吞吐。神工自爐韝，融液相綴補。至今餘隙罅，流出千斛乳。方其欲合時，天匠麾月斧。帝觴分餘瀝，山骨醉后土。峰巒尚開闔，澗谷猶呼舞。海風吹未凝，古佛來布武。當時汪罔氏，投足不盡拇。青蓮雖不見，千古落花雨。雙溪匯九折，萬馬騰一鼓。奔雷濺玉雪，潭洞開水府。潛鱗有飢蛟，掉尾取渴虎。我來方醉後，濯足聊戲侮。迴風卷飛雹，掠面過強弩。山靈莫惡劇，微命安足賭。此山吾欲老，慎勿厭求取。溪流變春酒，與我相賓主。當連青竹竿，下灌黃精圃。従來蘇李得名雙，只恐全齊笑陋邦。詩似懸河供不辦，故欺張籍隴頭瀧。簿書鼛鼓不知春，佳句相呼賴故人。寒食德公方上冢，歸來誰主復誰賓。巡城已困塵埃眯，執樸仍遭蟣蝨緣。欲脫布衫攜素手，試開病眼點黃連。（來詩謂僕布衫督役。）心似已灰之木，身如不繫之舟。問汝平生功業，黃州惠州儋州。何年白竹千鈞弩，射殺南山雪毛虎。至今顱骨帶霜牙，尚作四海毛蟲祖。東方久旱千里赤，三月行人口生土。碧潭近在古城東，神物所蟠誰敢侮。上攲蒼石擁巖竇，下應清河通水府。眼光作電走金蛇，鼻息為雲擢煙縷。當年負圖傳帝命，左右羲軒詔神禹。爾來懷寶但貪眠，滿腹雷霆瘖不吐。赤龍白虎戰明日，倒卷黃河作飛雨。嗟我豈樂鬥兩雄，有事徑須煩一怒。瞿塘迤邐盡，巫峽崢嶸起。連峰稍可怪，石色變蒼翠。天工運神巧，漸欲作奇偉。坱軋勢方深，結構意未遂。旁觀不暇瞬，步步造幽邃。蒼崖忽相逼，絕壁凜可悸。仰觀八九頂，俊爽凌顥氣。晃盪天宇高，崩騰江水沸。孤超兀不讓，直拔勇無畏。攀緣見神宇，憩坐就石位。巉巉隔江波，一一問廟吏。遙觀神女石，綽約誠有以。俯首見斜鬟，拖霞弄修帔。人心隨物變，遠覺含深意。野老笑吾旁，少年嘗屢至。去隨猿猱上，反以繩索試。石筍倚孤峰，突兀殊不類。世人喜神怪，論說驚幼稚。楚賦亦虛傳，神仙安有是。次問掃壇竹，雲此今尚爾。翠葉紛下垂，婆娑綠鳳尾。風來自偃仰，若為神物使。絕頂有三碑，詰曲古篆字。老人那解讀，偶見不能記。窮探到峰背，採斫黃楊子。黃楊生石上，堅瘦紋如綺。貪心去不顧，澗谷千尋縋。山高虎狼絕，深入坦無忌。洪濛草樹密，蔥茜雲霞膩。石竇有洪泉，甘滑如流髓。終朝自盥漱，冷冽清心胃。浣衣掛樹梢，磨斧就石鼻。徘徊雲日晚，歸意念城市。不到今十年，衰老筋力憊。當時伐殘木，牙櫱已如臂。忽聞老人說，終日為嘆喟。神仙固有之，難在忘勢利。貧賤爾何愛，棄去如脫屣。嗟爾若無還，絕糧應不死。斜日照孤隙，始知空有塵。微風動眾竅，誰信我忘身。一笑問兒子，與汝定何親。從我來海南，幽絕無四鄰。耿耿如缺月，獨與長庚晨。此道固應爾，不當怨尤人。故山不可到，飛夢隔五嶺。真遊有黃庭，閉目寓兩景。室空無可照，火滅膏自冷。披衣起視夜，海闊河漢永。西窗半明月，散亂梧楸影。良辰不可系，逝水無留騁。我苗期後枯，持此一念靜。真人有妙觀，俗子多妄量。區區勸粒食，此豈知子房。我非徒跣相，終老懷未央。兔死縛淮陰，狗功指平陽。哀哉亦何羞，世路皆羊腸。平時戰國今無在，陌上征夫自不閒。北客初來試新險，蜀人従此送殘山。獨穿暗月朦朧裡，愁渡奔河蒼茫間。漸入西南風景變，道邊修竹水潺潺。相如偶一官，嗤鄙蜀父老。不記犢鼻時，滌器混傭保。著書曾幾何，渴肺灰土燥。琴臺有遺魄，笑我歸不早。作書遺故人，皎皎我懷抱。餘生幸無愧，可與君平道。孟德黠老狐，奸言嗾鴻豫。哀哉喪亂世，梟鸞各騰翥。逝者知幾人，文舉獨不去。天方斲漢室，豈計一郗慮。昆蟲正相齧，乃比藺相如。我知公所坐，大名難久住。細德方險微，豈有容公處。既往不可悔，庶為來者懼。博大古真人，老聃關尹喜。獨立萬物表，長生乃餘事。稚川差可近，倘有接物意。我頃登羅浮，物色恐相值。徘徊朱明洞，沙水自清駛。滿把菖蒲根，嘆息復棄置。藍喬近得道，常苦世褊迫。西遊王屋山，不踐長安陌。爾來寧復見，鳥道度太白。昔與吳遠遊，同藏一瓢窄。潮陽隔雲海，歲晚倘見客。伐薪供養火，看作棲鳳宅。南榮晚聞道，未肯化庚桑。陶頑鑄強獷，枉費塵與糠。越子古成之，韓生教休糧。參同得靈鑰，九鎖啟伯陽。鵝城見諸孫，貧苦我為傷。空餘焦先室，不傳元化方。遺像似李白，一奠臨江觴。餘齡難把玩，妙解寄筆端。常恐抱永嘆，不及丘明遷。親友復勸我，放心餞華顛。虛名非我有，至味知誰餐。思我無所思，安能觀諸緣。已矣復何嘆，舊說易兩篇。申、韓本自聖，陋古不復稽。巨君縱獨欲，借經作巖崖。遂令青衿子，珠璧人人懷。鑿齒井蛙耳，信謂天可彌。大道久分裂，破碎日愈離。我如終不言，誰悟角與羈。吾琴豈得已，昭氏有成虧我昔登朐山，出日觀滄涼。欲濟東海縣，恨無石橋樑。今茲黎母國，何異於公鄉。蠔浦既黏山，暑路亦飛霜。所欣非自誷，不怨道里長。野雁見人時，未起意先改。君従何處看，得此無人態。無乃槁木形，人禽兩自在。北風振枯葦，微雪落璀璀。慘淡雲水昏，晶熒沙礫碎。弋人悵何慕，一舉渺江海。眾禽事紛爭，野雁獨閒潔。徐行意自得，俯仰苦有節。我衰寄江湖，老伴雜鵝鴨。作書問陳子，曉景畫苕霅。依依聚圓沙，稍稍動斜月。先鳴獨鼓翅，吹亂蘆花雪。顏闔古有道，躬耕自衣食。區區魯小邦，不足隱明德。軺軒來我門，聘幣繼金璧。山門應使者，耕稼不謀國。但疑誤將命，非敢憚行役。使者反錫命，戶庭空履跡。薄俗徇世榮，截趾履之適。所重易所輕，隋珠彈飛翼。伊人畏照影，獨往就陰息。鼎俎薦忠賢，誰能死燔炙。念彼藏衣冠，安知獲堯客。送朱世昌使蜀七首?此詩卷二十已收，題：“送運判朱朝奉入蜀七首。”?朔風催入峽，慘慘去何之。共指蒼山路，來朝白帝祠。荒城秋草滿，古樹野藤垂。浩蕩荊江遠，淒涼蜀客悲。遲迴問風俗，涕泗憫興衰。故國依然在，遺民豈復知。一方稱警蹕，萬乘擁旌旗。遠略初吞漢，雄心豈在夔。崎嶇來野廟，閔默愧常時。破甑蒸山麥，長歌唱竹枝。荊邯真壯士，吳柱本經師。失計雖無及，圖王固已奇。猶餘帝王號，皎皎在門楣。人皆種榆柳，坐待十畝陰。我獨種松柏，守此一寸心。君看閭里間，盛衰日駸駸。種木不種德，聚散如飛禽。老時吾不識，用意一何深。知人得數士，重義忘千金。西園手所開，珍木來千岑。養此霜雪根，遲彼鸞鳳吟。池塘得流水，龜魚自浮沉。幽桂日夜長，白花亂青衿。豈獨蕃草木，子孫已成林。拱把不知數，會當出千尋。樊侯種梓漆，壽張富華簪。我作西園詩，以為里人箴。法師住焦山，而實未嘗住。我來輒問法，法師了無語。法師非無語，不知所答故。君看頭與足，本自安冠屨。譬如長鬣人，不以長為苦。一旦或人問，每睡安所措。歸來被上下，一夜著無處。展轉遂達晨，意欲盡鑷去。此言雖鄙淺，故自有深趣。持此問法師，法師一笑許。雪裡開花卻是遲，何如獨佔上春時。也知造物含深意，故與施朱發妙姿。細雨裛殘千顆淚，輕寒瘦損一分肌。不應便雜妖桃杏，數點微酸已著枝。幽人自恨探春遲，不見檀心未吐時。丹鼎奪胎那是寶，玉人頩頰更多姿。抱叢暗蕊初含子，落盞穠香已透肌。乞與徐熙畫新樣，竹間璀璨出斜枝。顛張醉素兩禿翁，追逐世好稱書工。何曾夢見王與鍾，妄自粉飾欺盲聾。有如市倡抹青紅，妖歌嫚舞眩兒童。謝家夫人淡丰容，蕭然自有林下風。天門蕩蕩驚跳龍，出林飛鳥一掃空。為君草書續其終，待我他日不匆匆。眾禽事紛爭，野雁獨閒潔。徐行意自得，俯仰若有節。我衰寄江湖，老伴雜鵝鴨。作書問陳子，曉景畫苕霅。依依聚圓沙，稍稍動斜月。先鳴獨鼓翅，吹亂蘆花雪。好在長淮水，十年三往來。功名真已矣，歸計亦悠哉。今日風憐客，平時浪作堆。晚來洪澤口，捍索響如雷。過淮山漸好，鬆檜亦蒼然。藹藹藏孤寺，冷冷出細泉。故人真吏隱，小檻帶巖偏。卻望臨淮市，東風語笑傳。回首濉陽幕，簿書高沒人。何時桐柏水，一洗庾公塵。此去漸佳境，獨遊長慘神。待君詩百首，來寫浙西春。過淮山漸好，鬆檜亦蒼然。靄靄藏孤寺，冷冷出細泉。故人真吏隱，小檻帶巖偏。卻望臨淮市，東風語笑傳。回首濉陽幕，簿書高沒人。何時桐柏水，一洗庾公塵。此去漸佳境，獨遊長慘神。待君詩百首，來寫浙西春。從來蘇李得名雙，只恐全齊笑陋邦。詩似懸河供不辦，故欺張籍隴頭瀧。簿書鼛鼓不知春，佳句相呼賴故人。寒食德公方上冢，歸來誰主復誰賓。巡城已困塵埃眯，執撲仍遭蟣蝨緣。欲脫布衫攜素手，試開病眼點黃連。左角看破楚，南柯聞長滕。鉤簾歸乳燕，穴紙出痴蠅。為鼠常留飯，憐蛾不點燈。崎嶇真可笑，我是小乘僧。鐵橋本無柱，石樓豈有門。舞空五色羽，吠雲千歲根。松花釀仙酒，木客饋山飧。我醉君且去，陶雲吾亦云。楚山修竹如雲，異材秀出千林表。龍鬚半翦，鳳膺微漲，玉肌勻繞。木落淮南，雨睛雲夢，月明風嫋。自中郎不見，桓伊去後，知孤負、秋多少。聞道嶺南太守，後堂深、綠珠嬌小。綺窗學弄，梁州初遍，霓裳未了。嚼徵含宮，泛商流羽，一聲雲杪。為使君洗盡，蠻風瘴雨，作霜天曉。羅浮高萬仞，下看扶桑卑。默坐朱明洞，玉池自生肥。從來性坦率，醉語漏天機。相逢莫相問，我不記吾誰。幽人白骨觀，大士甘露滅。根塵各清淨，心境兩奇絕。真源未純熟，習氣餘陋劣。譬如已放鷹，中夜時掣紲。誰言窮巷士，乃竊造化權。所見皆我有，安居受其全。戲作一篇書，千古發爭端。儒墨起相殺，予初本無言。閒居蓄百毒，救彼跛與盲。依山作陶穴，掩此暴骨橫。區區效一溉，豈能濟含生。力惡不己出，時哉非汝爭。少壯欲及物，老閒餘此心。微生山海間，坐受瘴霧侵。可憐鄧道士，攝衣問呻吟。覆舟卻私渡，斷橋費千金。淨名毗耶中，妙喜恆沙外。初無來往相，二土同一在。云何定慧師，尚欠行腳債。請判維摩憑，一到東坡界。若人今已無，此竹寧復有。那將春蚓筆，畫作風中柳。君看斷崖上，瘦節蛟蛇走。何時此霜竿，復入江湖手。晁子拙生事，舉家聞食粥。朝來又絕倒，諛墓得霜竹。可憐先生盤，朝日照苜蓿。吾詩固云爾，可使食無肉。雨過浮萍合，蛙聲滿四鄰。海棠真一夢，梅子欲嘗新。拄杖閒挑菜，鞦韆不見人。殷勤木芍藥，獨自殿餘春。高亭廢已久，下有種魚塘。暮色千山入，春風百草香。市橋人寂寂，古寺竹蒼蒼。鸛鶴來何處，號鳴滿夕陽。我生天地間，一蟻寄大磨。區區欲右行，不救風輪左。雖雲走仁義，未免違寒餓。劍米有危炊，針氈無穩坐。豈無佳山水，借眼風雨過。歸田不待老，勇決凡幾個。幸茲廢棄餘，疲馬解鞍馱。全家佔江驛，絕境天為破。飢貧相乘除，未見可吊賀。澹然無憂樂，苦語不成些。曉至巴河口迎子由去年御史府，舉動觸四壁。幽幽百尺井，仰天無一席。隔牆聞歌呼，自恨計之失。留詩不忍寫，苦淚漬紙筆。餘生復何幸，樂事有今日。江流鏡面淨，煙雨輕aa25aa25。孤舟如鳧鷖，點破千頃碧。聞君在磁湖，欲見隔咫尺。朝來好風色，旗尾西北擲。行當中流見，笑臉清光溢。此邦疑可老，修竹帶泉石。欲買柯氏林，茲謀待君必。我友顧子敦，軀膽兩俊偉。便便十圍腹，不但貯書史。容君數百人，一笑萬事已。十年臥江海，了不見慍喜。磨刀向豬羊，釃酒會鄰里。歸來如一夢，豐頰愈茂美。平生批敕手，濃墨寫黃紙。會當勒燕然，廊廟登劍履。翻然向河朔，坐念東郡水。河來屹不去，如尊乃勇耳。我勸髯張歸去好，從來自己忘情。塵心消盡道心平。江南與塞北，何處不堪行。俎豆庚桑真過矣，憑君說與南榮。願聞吳越報豐登。君王如有問，結襪賴王生。非無伯鸞志，獨有子云悲。恨子非天合，猶能使我思。兒曹莫悽慟，老眼欲枯萎。會哭皆豪傑，誰為感舊詩。龍困嘗魚服，羊儇或虎蒙。匆匆成鬼錄，憒憒到天公。偶落藩牆上，同遊羿彀中。回看十年事，黃葉卷秋風。省事天公厭兩回，新年春日並相催。殷勤更下山陰雪，要與梅花作伴來。己卯嘉辰壽阿同，願渠無過亦無功。明年春日江湖上，回首觚稜一夢中。（子由一字同叔，元日己卯渠本命也。）詞鋒雖作楚騷寒，德意還同漢詔寬，好遣秦郎供貼子，盡驅春色入毫端。（立春日，翰林學士供詩帖子。）二年相伴影隨身，踏遍江湖草木春。擿石舊痕猶在眼，閉門高節慾生鱗。畏途自衛真無敵，捷徑爭先卻累人。遠寄知公不嫌重，筆端猶自斡千鈞。琱刻春何力，欣榮物自知。發生雖有象，覆載本無私。南來不覺歲崢嶸，坐撥寒灰聽雨聲。遮眼文書元不讀，伴人燈火亦多情。嗟予潦倒無歸日，今蹉跎已半生。免使韓公悲世事，白頭還對短燈檠。心衰面改瘦崢嶸，相見惟應識舊聲。永夜思家在何處，殘年知汝遠來情。畏人默坐成痴鈍，問舊驚呼半死生。夢斷酒醒山雨絕，笑看飢鼠上燈檠。落第汝為中酒味，吟詩我作忍飢聲。便思絕粒真無策，苦說歸田似不情。腰下牛閒方解佩，洲中奴長足為生。大弨一弛何緣彀，已覺翻翻不受檠。漸臺通翠浪，暑殿轉清風。簾卷東朝散，金烏未遽中。小殿黃金榜，珠簾白玉鉤。一聲雙日蹕，春色滿皇州。日永蠶收簇，風高麥上場。朝來藉田令，菰黍獻時芳。舞羽諸羌伏，銷兵萬匯蘇。只應黃紙誥，便是赤靈符。仗下春朝散，宮中晝漏稀。兩廂休侍御，應下讀書幃。令節陳詩歲歲新，從官何以壽吾君。願儲醫國三年艾，不作沉湘九辯文。五日佔雲十日風，憂勤終歲為三農。春來有喜何人見，好學神孫類祖宗。忠臣諒節今千歲，孝女孤風滿四方。不復巫陽佔郢夢，空餘仲御扣河章。共道十年無臘雪，且欣三白壓春田。盡驅南畝扶犁手，稍發中都朽貫錢。不獨清心能省事，應緣克已自銷兵。傳聞塞外千君長，欲趁新年賀太平。長養恩深動植均，只憂貪吏尚殘民。外廷已拜梟羹賜，應助吾君去不仁。己卯嘉辰壽阿同，願渠無過亦無功。明年春日江湖上，回首觚稜一夢中。詞鋒雖作楚騷寒，德意還同漢詔寬。好遣秦郎供帖子，盡驅春色入毫端。怕愁貪睡獨開遲，自恐冰容不入時。故作小紅桃杏色，尚餘孤瘦雪霜姿。寒心未肯隨春態，酒暈無端上玉肌。詩老不知梅格在，更看綠葉與青枝。（石曼卿《紅梅》詩云，認桃無綠葉，辨杏有青枝。）雪裡開花卻是遲，何如獨佔上春時。也知造物含深意，故與施朱發妙姿。細雨裛殘千顆淚，輕寒瘦損一分肌。不應便雜夭桃杏，半點微酸已著枝。幽人自恨探春遲，不見檀心未吐時。丹鼎奪胎那是寶，（硃砂紅銀，謂之不奪胎色。）玉人頩頰更多姿。抱叢暗蕊初含子，落盞穠香已透肌。乞與徐熙新畫樣，竹間璀璨出斜枝。家居妻兒號，出仕猿鶴怨。未能逐什一，安敢摶九萬。常恐樗櫟身，坐纏冠蓋蔓。受恩如負債，粗報乃焚券。但知眠牛衣，寧免刺虎圈。清風來既雨，新稻香可飯。紫螯應已肥，白酒誰能勸。君今崔蔡手，政比張趙健。三公行可致，一語先自獻。幸推江湖心，適我魚鳥願。欲知垂歲盡，有似赴壑蛇，修鱗半已沒，去意誰能遮？況欲系其尾，雖勤知奈何！兒童強不食，相守應歡譁。晨雞旦勿鳴，更鼓畏添過。坐久燈燼落，起看北斗斜。明年豈無年，心事恐蹉跎。努力盡今夕，少年猶可誇。心衰面改瘦崢嶸，相見惟應識舊聲。永夜思家在何處，殘年知汝遠來情。畏人默坐成痴鈍，問舊驚呼半死生。夢斷酒醒山雨絕，笑看飢鼠上燈檠。落第汝為中酒味，吟詩我作忍飢聲。便思絕粒真無策，苦說歸田似不情。腰下牛閒方解佩，洲中奴長足為生。大弨一弛何緣彀，已覺翻翻不受檠。夜擁笙歌霅水濱，回頭樂事總成塵。今年送汝作太守，到處逢君是主人。聚散細思都是夢，身名漸覺兩非親。相從繼燭何須問，蝙蝠飛時日正晨。弱羽巢林在一枝，幽人蝸舍兩相宜。樂天長短三千首，卻愛韋郎五字詩。夜讀孟郊詩，細字如牛毛。寒燈照昏花，佳處時一遭。孤芳擢荒穢，苦語餘詩騷。水清石鑿鑿，湍激不受篙。初如食小魚，所得不償勞，又似煮彭?越，竟日嚼空螯。要當鬥僧清，未足當韓豪。人生如朝露，日夜火消膏。何苦將兩耳，聽此寒蟲號。不如且置之，飲我玉色醪。我憎孟郊詩，復作孟郊語。飢腸自鳴喚，空壁轉飢鼠。詩従肺腑出，出輒愁肺腑。有如黃河魚，出膏以自煮。尚愛銅鬥歌，鄙俚頗近古。桃弓射鴨罷，獨速短蓑舞。不憂踏船翻，踏浪不踏土。吳姬霜雪白，赤腳浣白紵。嫁與踏浪兒，不識離別苦。歌君江湖曲，感我長羈旅。定知玉兔十分圓，已作霜風九月寒。寄語重門休上鑰，夜潮留向月中看。萬人鼓譟懾吳儂，猶似浮江老阿童。欲識潮頭高几許，越山渾在浪花中。江邊身世兩悠悠，久與滄波共白頭。造物亦知人易老，故教江水更西流。吳兒生長狎濤淵，冒利輕生不自憐。東海若知明主意，應教斥鹵變桑田。（是時新有旨禁弄潮。）江神河伯兩醯雞，海若東來氣吐霓。安得夫差水犀手，三千強弩射潮低。（吳越王嘗以弓弩射潮頭，與海神戰，自爾水不近城。）小寒初度梅花嶺，萬壑千巖揹人境。清遠聊為泛宅行，一夢分明墮鄉井。覺來滿眼是湖山，鴨綠波搖鳳凰影。海陵居士無雲梯，歲晚結廬苕水湄。山腰自懸蒼玉佩，野馬不受黃金羈。門前車蓋獵獵走，笑倚清流數鬢絲。汀洲相見春風起，白蘋吹花覆苕水。萬里飄蓬未得歸，目斷滄浪淚如洗。北雁南來遺素書，苦言大浸沒我廬。清齋十日不然鼎，曲突往往巢龜魚。今年玉粒賤如水，青銅欲買囊已虛。人生百年如寄耳，七十朱顏能有幾？有子休論賢與愚，倪生枉欲帶經鋤。天南看取東坡叟，可是平生廢讀書。入峽喜巉巖，出峽愛平曠。吾心淡無累，遇境即安暢。東西徑千里，勝處頗屢訪。幽尋遠無厭，高絕每先上。前詩尚遺略，不錄久恐忘。憶従巫廟回，中路寒泉漲。汲歸真可愛，翠碧光滿盎。忽驚巫峽尾，巖腹有穿壙。仰見天蒼蒼，石室開南向。宣尼古廟宇，叢木作幃帳。鐵楯橫半空，俯瞰不計丈。古人誰架構，下有不測浪。石竇見天囷，瓦棺悲古葬。新灘阻風雪，村落去攜杖。亦到龍馬溪，茅屋沽村釀。玉虛悔不至，實為舟人誑。聞道石最奇，寤寐見怪狀。峽山富奇偉，得一知幾喪。苦恨不知名，歷歷但想像。今朝脫重險，楚水渺平蕩。魚多客庖足，風順行意王。追思偶成篇，聊助舟人唱。退之仙人也，遊戲於斯文。談笑出奇偉，鼓舞南海神。頃者三韓使，幾為蛟鱷吞。歸來築祠宇，要使百賈奔。我欲遷其廟，下數浮空群。移書竟不從，信非磊落人。公胡為拳拳，系此空中雲。作詩頌其美，何異刻劍痕。我今已括囊，象在六四坤。孤臣南遊墮黃菅，君亦何事來牧蠻。艤舟蜑戶龍岡窟，置酒椰葉桄榔間。高談已笑衰語陋，傑句尤覺清詩孱。博羅小縣僧舍古，我不忍去君忘還。君應回望秦與楚，夢涉漢水愁秦關。我亦坐念高安客，神遊黃?參洞山。何時曠蕩洗瑕垢，與君歸駕相追攀。梨花寒食隔江路，兩山遙對雙煙鬟。歸耕不用一錢物，惟要兩腳飛孱顏。玉床丹鏃記分我，助我金鼎光斕斑。小寒初渡梅花嶺，萬壑千巖揹人境。清遠聊為泛宅行，一夢分明墮鄉井。覺來滿眼是湖山，鴨綠波搖鳳凰影。海陵居士無雲梯，歲晚結廬潁水湄。山腰自懸蒼玉佩，野馬不受黃金羈。門前車蓋獵獵走，笑倚清流數鬢絲。汀洲相見春風起，白蘋吹花散煙水。萬里飄蓬未得歸，目斷滄浪淚如洗。北雁南來遺素書，苦言大浸沒我廬。清齋十日不然鼎，曲突往往巢龜魚。今年玉粒賤如水，青銅欲買囊已虛。人生百年如寄爾，七十朱顏能有幾。有子休論賢與愚，倪生枉卻帶經鋤。天南看取東坡叟，可是平生廢讀書。我憎孟郊詩，復作孟郊語。飢腸自鳴喚，空壁轉飢鼠。詩從肺腑出，出輒愁肺腑。有如黃河魚，出膏以自煮。尚愛銅鬥歌，鄙俚頗近古。桃弓射鴨罷，獨速短蓑舞。不憂踏船翻，踏浪不踏土。吳姬霜雪白，赤腳浣白紵。嫁與踏浪兒，不識離別苦。歌君江湖曲，感我長羈旅。馬上續殘夢，不知朝日開。亂山橫翠幛，落月淡孤燈。奔走煩郵吏，安閒愧老僧。再遊應眷眷，聊亦記吾曾。南村諸楊北村盧，（謂楊梅、盧橘也。）白花青葉冬不枯。垂黃綴紫煙雨裡，特與荔支為先驅。海山仙人絳羅襦，紅紗中單白玉膚。不須更待妃子笑，風骨自是傾城姝。不知天公有意無，遣此尤物生海隅。雲山得伴鬆檜老，霜雪自困楂梨粗。先生洗盞酌桂醑，冰盤薦此赬虯珠。似聞江鰩斫玉柱，更洗河豚烹腹腴。（予嘗謂荔支厚味高格兩絕，果中無比，惟江鰩柱、河豚魚近之耳。）我生涉世本為口，一官久已輕蓴鱸。人間何者非夢幻，南來萬里真良圖。故人適千里，臨別尚遲遲。人行猶可復，歲行那可追。問歲安所之，遠在天一涯。已逐東流水，赴海歸無時。東鄰酒初熟，西舍彘亦肥。且為一日歡，慰此窮年悲。勿嗟舊歲別，行與新歲辭。去去勿回顧，還君老與衰。北渚叢集鷺，新年何所之。盡歸喬木寺，分佔結巢枝。生物會有役，謀身各及時。何當禁畢弋，看引雪衣兒。海國空自暖，春山無限清。冰溪結瘴雨，雪菌到江城。更待輕雷發，先催凍筍生。豐湖有藤菜，似可敵蓴羹。殷勤去年月，瀲灩古城東。憔悴去年人，臥病破窗中。徘徊巧相覓，窈窕穿房櫳。月豈知我病，但見歌樓空。撫枕三嘆息，扶杖起相従。天風不相哀，吹我落瓊宮。白露入肝肺，夜吟如秋蟲。坐令太白豪，化為東野窮。餘年知幾何，佳月豈屢逢。寒魚亦不睡，竟夕相噞喁。六年逢此月，五年照離別。（中秋有月凡六年矣，惟去歲與子由會於此。）歌君別時曲，滿座為悽咽。留都信繁麗，此會豈輕擲。鎔銀百頃湖，掛鏡千尋闕。三更歌吹罷，人影亂清樾。歸來北堂下，寒光翻露葉。喚酒與歸飲，念我向兒說。豈知衰病後，空盞對梨慄。但見古河東，蕎麥如鋪雪。欲和去年曲，復恐心斷絕。舒子在汶上，閉門相對清。（舒煥試舉人鄆州。）鄭子向河朔，（鄭僅赴北京戶曹。）孤舟連夜行。頓子雖咫尺，兀如在牢扃。（頓起來徐試舉人。）趙子寄書來，水調有餘聲。（今日得趙杲卿書，猶記餘在東武中秋所作《水調歌頭》。）悠哉四子心，共此千里明。明月不解老，良辰難合併。回顧坐上人，聚散如流萍。嘗聞此宵月，萬里同陰晴。（故人史生為餘言：嘗見海賈雲中秋有月，則是歲珠多而圓，賈人常以此候之，雖相去萬里，他日會合相問，陰晴無不同者。）天公自著意，此會那可輕。明年各相望，俯仰今古情。小邑浮橋外，青山石岸東。茶槍燒後有，麥浪水前空。萬戶不禁酒，三年真識翁。結茅來此住，歲晚有無同。荔子幾時熟，花頭今已繁。探春先揀樹，買夏欲論園。居士常攜客，參軍許叩門。明年更有味，懷抱帶諸孫。大哉天宇內，植物知幾族。靈品獨標奇，迥超凡草木。名従姬旦始，漸播桐君錄。賦詠誰最先，厥傳惟杜育。唐人未知好，論著始於陸。常李亦清流，當年慕高躅。遂使天下士，嗜此偶於俗。豈但中土珍，兼之異邦鬻。鹿門有佳士，博覽無不矚。邂逅天隨翁，篇章互賡續。開園頤山下，屏跡松江曲。有興即揮毫，燦然存簡牘。伊予素寡愛，嗜好本不篤。粵自少年時，低迴客京轂。雖非曳裾者，庇廕或華屋。頗見綺紈中，齒牙厭粱肉。小龍得屢試，糞土視珠玉。團鳳與葵花，?式砆雜魚目。貴人自矜惜，捧玩且緘櫝。未數日注卑，定知雙井辱。於茲自研討，至味識五六。自爾入江湖，尋僧訪幽獨。高人固多暇，探究亦頗熟。聞道早春時，攜aa45赴初旭。驚雷未破蕾，采采不盈掬。旋洗玉泉蒸，芳罄豈停宿。須臾布輕縷，火候謹盈縮。不憚頃間勞，經時廢藏蓄。髹筒淨無染，箬籠勻且復。苦畏梅潤侵，暖須人氣燠。有如剛耿性，不受纖芥觸。又若廉夫心，難將微穢瀆。晴天敞虛府，石碾破輕綠。永日遇閒賓，乳泉發新馥。香濃奪蘭露，色嫩欺秋菊。閩俗競傳誇，豐腴面如粥。自雲葉家白，頗勝中山aa41。好是一杯深，午窗春睡足。清風擊兩腋，去欲凌鴻鵠。嗟我樂何深，水經亦屢讀。陸子吒中泠，次乃康王谷。?麻培頃曾嘗，瓶罌走僮僕。如今老且懶，細事百不欲。美惡兩俱忘，誰能強追逐。姜鹽拌白土，稍稍従吾蜀。沿欲外形體，安能徇心腹。由來薄滋味，日飯止脫粟。外慕既已矣，胡為此羈束。昨日散幽步，偶上天峰麓。山圃正春風，蒙茸万旗簇。呼兒為佳客，採製聊亦復。地僻誰我従，包藏置廚簏。何嘗較優劣，但喜破睡速。況此夏日長，人間正炎毒。幽人無一事，午飯飽蔬菽。困臥北窗風，風微動窗竹。乳甌十分滿，人世真侷促。意爽飄欲仙，頭輕快如沐。昔人固多癖，我癖良可贖。為問劉伯倫，胡然枕糟曲。玉璽親題御筆，金童來侍天香。禮罷祝融參乘，前驅已過衡湘。解劍獨行殘月，披衣困臥清風。夢蝶猶飛旅枕，粥魚已響枯桐。陂水初含曉淥，稻花半作秋香。皁蓋卻迎朝日，紅雲正繞宮牆。客路相逢難，為樂常不足。臨行挽衫袖，更嘗折殘菊。酒闌不忍去，共接一寸燭。留君終無窮，歸駕不免促。岱宗已在眼，一往繼前躅。佳人亦何念，悽斷陽關曲。天門四十里，夜看扶桑浴。回頭望彭城，大海浮一粟。故人在其下，塵土相豗蹴。惟有黃樓詩，千古配淇澳。曉雨暗人日，春愁連上元。水生挑菜渚，煙溼落梅村。小市人歸盡，孤舟鶴踏翻。猶堪慰寂寞，漁火亂黃昏。北渚叢集鷺，新年何所之。盡歸喬木寺，分佔結巢枝。生物會有役，謀身各及時。何當禁結弋，看引雪衣兒。海國空自暖，春山無限清。冰溪結癉雨，雪菌到江城。更待輕雷發，先催凍筍生。豐湖有藤菜，似可敵蓴羹。小邑浮橋外，青山石岸東。茶槍燒後有，麥浪水前空。萬戶不禁酒，三年真識翁。結茅來此住，歲晚有誰同。荔子幾時熟，花頭今已繁。探春先揀樹，買夏欲論園。居士常摧客，參軍許扣門。明年更有味，懷抱帶諸孫。橐泉在城東，墓在城中無百步。乃知昔未有此城，秦人以泉識公墓。昔公生不誅孟明，豈有死之日而忍用其良。乃知三子徇公意，亦如齊之二子従田橫。古人感一飯，尚能殺其身。今人不復見此等，乃以所見疑古人。古人不可望，今人益可傷。故園多珍木，翠柏如蒲葦。幽囚無與樂，百日看不已。時來拾流膠?一作肪?，未忍踐落子。當年誰所種，少長與我齒。仰視蒼蒼幹，所閱固多矣。應見李將軍，膽落溫御史。問淵明?或曰：東坡此詩與淵明反，此非知言也。蓋亦相引以造意言者，未始相非也。元祐五年十月十四日。?子知神非形，何復異人天。豈惟三才中，所在靡不然。我引而高之，則為星斗懸。我散而卑之，寧非山與川。三皇雖雲沒，至今在我前。八百要有終，彭祖非永年。皇皇謀一醉，發此露槿妍。有酒不辭醉，無酒斯飲泉。立善求我譽，飢人食饞涎。委運憂傷生，憂?一作運?去生亦還。縱浪大化中，正為化所纏。應盡便須盡，寧復事此言。鬆間旅生茶，已與鬆俱瘦。茨棘尚未容，蒙翳爭交構。天公所遺棄，百歲仍稚幼。紫筍雖不長，孤根乃獨壽。移栽白鶴嶺，土軟春雨後。彌旬得連陰，似許晚遂茂。能忘流轉苦，戢戢出鳥咮。未任供臼磨，且可資摘嗅。千團輸大官，百餅銜私鬥。何如此一啜，有味出吾囿。晃盪平川盡，坡陀翠麓橫。忽逢孤塔迥，獨向亂山明。信足幽尋遠，臨風卻立驚。原田浩如海，袞袞盡東傾。仙遊潭五首。（潭上有寺三。二在潭北，循黑水而上為東路，至南寺。渡黑水西里餘，従馬北上為西路，至北寺。東路險，不可騎馬，而西路隔潭，潭水深不可測，上以一木為橋，不敢過。故南寺有塔，望之可愛而終不能到。）不作太白夢日邊，還同樂天賦池上。池上新年有荷葉，細雨魚兒噞輕浪。男兒學易不應舉，幽人一友吾得尚。此池便可當長江，欲榜茅齋來盪漾。疇昔月如晝，曉來雲暗天。玉花飛半夜，翠浪舞明年。螟螣無遺種，流亡稍佔田。歲豐君不樂，鐘磬幾時編。（田有服，不樂。）自昔懷幽賞，今茲得縱探。長江連楚蜀，萬派瀉東南。合水來如電，黔波綠似藍。餘流細不數，遠勢競相參。入峽初無路，連山忽似龕。縈紆收浩渺，蹙縮作淵潭。風過如呼吸，雲生似吐含。墜崖鳴窣窣，垂蔓綠毿毿。冷翠多崖竹，孤生有石楠。飛泉飄亂雪，怪石走驚驂。絕澗知深淺，樵童忽兩三。人煙偶逢郭，沙岸可乘籃。野戍荒州縣，邦君古子男。放衙鳴晚鼓，留客薦霜柑。聞道黃精草，叢生綠玉篸。盡應充食飲，不見有彭聃。氣候冬猶暖，星河夜半涵。遺民悲昶衍，?孟昶従此入覲，王衍亦蜀主。?舊俗接魚蠶。版屋漫無瓦，巖居窄似庵。伐薪常冒嶮，得米不盈甔。嘆息生何陋，劬勞不自慚。葉舟輕遠氵斥，大浪固嘗諳。矍鑠空相視，嘔啞莫與談。蠻荒安可駐，幽邃信難妉。獨愛孤棲鶻，高超百尺嵐。橫飛應自得，遠颺似無貪。振翮遊霄漢，無心顧雀鵪。塵勞世方病，侷促我何堪。盡解林泉好，多為富貴酣。試看飛鳥樂，高遁此心甘。心閒詩自放，筆老語翻疏。贈我皆強韻，知君得異書。滔滔沮叟是，綽綽孟生餘。一笑滄溟側，應無憤可攄。瘴霧三年恬不怪，反畏北風生體疥。朝來縮頸似寒鴉，焰火生薪聊一快。紅波翻屋春風起，先生默坐春風裡。浮空眼纈散雲霞，無數心花發桃李。悠然獨覺午窗明，欲覺猶聞醉鼾聲。回首向來蕭瑟處，也無風雨也無晴。我欲乘飛車，東訪赤松子。蓬萊不可到，弱水三萬裡。不如金山去，清風半帆耳。中有妙高臺，雲峰自孤起。仰觀初無路，誰信平如砥。臺中老比丘，碧眼照窗幾。巉巉玉為骨，凜凜霜入齒。機鋒不可觸，千偈如翻水。何須尋德雲，即此比丘是。長生未暇學，請學長不死。妙跡苦難尋，茲山見幾層。亂峰螺髻出，絕澗陣雲崩。措意元同畫，觀空欲問僧。莫教林下意，終老嘆何曾。朱瑤唐晚輩，得法尚雄深。滿寺空遺蹟，何人識苦心。長廊欹雨腳，破壁撼鍾音。成壞無窮事，他年復吊今。半醒半醉問諸黎，竹刺藤梢步步迷。但尋牛矢覓歸路，家在牛欄西復西。總角黎家三小童，口吹蔥葉送迎翁。莫作天涯萬里意，溪邊自有舞雩風。符老風情奈老何，朱顏減盡鬢絲多，投梭每困東鄰女，換扇惟逢春夢婆。?是日復見符林秀才，言換扇之事。?世俗何知貧是病，神仙可學道之餘。但知白酒留佳客，不問黃公覓素書。歲暮風雨交，客舍悽薄寒。夜燒松明火，照室紅龍鸞。快焰初煌煌，碧煙稍團團。幽人忽富貴，繐帳芬椒蘭。珠煤綴屋梢，香氵詣?音詣，鬆瀝也。出《本草》注。?流銅盤。坐看十八公，俯仰灰燼殘。齊奴朝爨蠟，萊公夜長嘆。海康無此物，燭盡更未闌。符離道士晨興際，華嶽先生尸解餘。忽見黃庭丹篆句，猶傳青紙小朱書。淒涼雨露三年後，彷彿塵埃數字餘。至用榴皮緣底事，中書君豈不中書。當年衫鬢兩青青，強說重臨慰別情。衰發祗今無可白，故應相對話來生。我昔南行舟擊汴，逆風三日沙吹面。舟人共勸禱靈塔，香火未收旗腳轉。回頭頃刻失長橋，卻到龜山未朝飯。至人無心何厚薄，我自懷私欣所便。耕田欲雨刈欲晴，去得順風來者怨。若使人人禱輒遂，告物應須日千變。我今身世兩悠悠，去無所逐來無戀。得行固願留不惡，每到有求神亦倦。退之舊雲三百尺，澄觀所營今已換。不嫌俗士汙丹梯，一看雲山繞淮甸。出處依稀似樂天，敢將衰朽較前賢。便從洛社休官去，猶有閒居二十年。在郡依前六百日，山中不記幾回來。還將天竺二峰去，欲把雲根到處栽。江月照我心，江水洗我肝。端如徑寸珠，墮此白玉盤。我心本如此，月滿江不湍。起舞者誰歟，莫作三人看。嶠南瘴毒地，有此江月寒。乃知天壤間，何人不清安。床頭有白酒，盎若白露漙。獨醉還獨醒，夜氣清漫漫。仍呼邵道士，取琴月下彈。相將乘一葉，夜下蒼梧灘。自首歸來種萬鬆，待看千尺舞霜風。年拋造物陶甄外，春在先生杖屨中。楊柳長齊低戶暗，櫻桃爛熟滴階紅。何時卻與徐元直，共訪襄陽龐德公。身世相忘久自知，此行閒看古黃腄。自非北海孔文舉，誰識東萊太史慈。落筆已吞雲夢客，抱琴欲訪水仙師。莫嫌五日匆匆守，歸去先傳樂職詩。聖主新除祕祝，侍臣來乞豐年。壽宮神君欲至，半夜靈風肅然。玉璽親題御筆，金童來侍天香。禮罷祝融參乘，前驅已過衡湘。解劍獨行殘月，披衣困臥清風。夢蝶猶飛旅枕，粥魚已響枯桐。陂水初含曉淥，稻花半作秋香。皁蓋卻迎朝日，紅雲正繞宮牆。我生百事常隨緣，四方水陸無不便。扁舟渡江適吳越，三年飲食窮芳鮮。金齏玉膾飯炊雪，海螯江柱初脫泉。臨風飽食甘寢罷，一甌花乳浮輕圓。自従舍舟入東武，沃野便到桑麻川。剪毛胡羊大如馬，誰記鹿角腥盤筵。廚中蒸粟埋飯甕，大杓更取酸生涎。（山東喜食粟飯，飲酸醬。）柘羅銅碾棄不用，脂麻白土須盆研。故人猶作舊眼看，謂我好尚如當年。沙溪北苑強分別，水腳一線爭誰先。清詩兩幅寄千里，紫金百餅費萬錢。吟哦烹噍兩奇絕，只恐偷乞煩封纏。老妻稚子不知愛，一半已入姜鹽煎。人生所遇無不可，南北嗜好知誰賢。死生禍福久不擇，更論甘苦爭蚩妍。知君窮旅不自釋，因詩寄謝聊相鐫。江上同舟詩滿篋，鄭西分馬涕垂膺。未成報國慚書劍，豈不懷歸畏友朋。官舍度秋驚歲晚，寺樓見雪與誰登。遙知讀易東窗下，車馬敲門定不應。峨峨疊石立何孤，賴有蕭蕭翠竹俱。日暮無人鷗鳥散，空留野水伴寒蘆。漠漠秋高露氣清，新蒲倚石近溪生。夜來雨後西風急，靜向窗前似有聲。白首歸來種萬鬆，待看千尺舞霜風。年拋造物陶甄外，春在先生杖屨中。楊柳長齊低戶暗，櫻桃爛熟滴?皆紅。何時卻與徐元直，共訪襄陽龐德公。千古龍蟠並虎踞。從公一吊興亡處。渺渺斜風吹細雨。芳草渡。江南父老留公住。公駕飛車凌彩霧。紅鸞驂乘青鸞馭。卻訝此洲名白鷺。非吾侶。翩然欲下還飛去。菊盞萸囊自古傳，長房寧復是臞仙。應從漢武橫汾日，數到劉公戲馬年。對玉山人今老矣，見恆河性故依然。王郎九日詩千首，今賦黃樓第二篇。野水參差落漲痕，疏林欹倒出霜根。扁舟一棹歸何處，家在江南黃葉村。人間斤斧日創夷，誰見龍蛇百尺姿。不是溪山曾獨往，何有解作掛猿枝。欺謾久成俗，關市有契繻。誰知南山下，取水亦置符。古人辨淄澠，皎若鶴與鳧。吾今既謝此，但視符有無。常恐汲水人，智出符之餘。多防竟無及，棄置為長吁。小池新鑿會天雨，一部鼓吹従何來。有蟾正碧亂草色，時泅出沒東南隈。井榦跳梁亦足樂，洞庭魚龍何有哉。能歌德聲莫入月，清池與爾俱忘回。不作太白夢日邊，還同樂天賦池上。池上新年有荷葉，細雨魚兒噞輕浪。男兒學易不應舉，幽人一友吾得尚。此池便可當長江，欲榜茅齋來盪漾。白雲出山初無心，棲烏何必戀山林。道人偶愛山水故，縱步不知湖嶺深。空巖已禮百千相，曹溪更欲瞻遺像。要知水味孰冷暖，始信夢時非幻妄。袖中忽出貝葉書，中有璧月綴星珠。人間勝絕略已遍，匡廬南嶺並西湖。西湖北望三千里，大堤冉冉橫秋水。誦師佳句說南屏，瘴雲應逐秋風靡。胡為只作十日歡，杖策復尋歸路難。留師筍蕨不足道，悵望荔子何時丹。六年逢此月，五年照離別。歌君別時曲，滿座為悽咽。留都信繁麗，此會豈輕擲。熔銀百頃湖，掛鏡千尋闕。三更歌吹罷，人影亂清樾。歸來北堂下，寒光翻露葉。喚酒與婦飲，念我向兒說。豈知衰病後，空盞對梨慄。但見古河東，蕎麥花鋪雪。欲和去年曲，復恐心斷絕。舒子在汶上，閉門相對清。鄭子向河朔，孤舟連夜行。頓子雖咫尺，兀如在牢扃。趙子寄書來，水調有餘聲。悠哉四子心，共此千里明。明月不解老，良辰難合併。回頭坐上人，聚散如流萍。嘗聞此宵月，萬里同陰晴。天公自著意，此會那可輕。明年各相望，俯仰今古情。翠蛾羞黛怯人看。掩霜紈，淚偷彈。且盡一尊，收淚唱《陽關》。漫道帝城天樣遠，天易見，見君難。畫堂新構近孤山。曲欄幹，為誰安？飛絮落花，春色屬明年。欲棹小舟尋舊事，無處問，水連天。五行水本鹹，安擇江與井？如何不相入，此意誰復省。人心固難足，物理偶相逞。猶嫌取未多，井上無閉綆。云何見祖師，要識本來面。亭亭塔中人，問我何所見。可憐明上座，萬法了一電。飲水既自知，指月無復眩。我本修行人，三世積精練。中間一念失，受此百年譴。摳衣禮真相，感動淚雨霰。借師錫端泉，洗我綺語硯。蒲團蟠兩膝，竹几閣雙肘。此間道路熟，徑到無何有。身心兩不見，息息安且久。睡蛇本亦無，何用鉤與手。神凝疑夜禪，體適劇卯酒。我生有定數，祿盡空餘壽。枯楊不飛花，膏澤回衰朽。謂我此為覺，物至了不受。謂我今方夢，此心初不垢。非夢亦非覺，請問希夷叟。昨日雲陰重，東風融雪汁。遠林草木暗，近舍煙火溼。下有隱君子，嘯歌方自得。知我犯寒來，呼酒意頗急。撫掌動鄰里，遶村捉鵝鴨。房櫳鏘器聲，蔬果照巾冪。久聞蔞蒿美，初見新芽赤。洗盞酌鵝黃，磨刀削熊白。須臾我徑醉，坐睡落巾幘。醒時夜向蘭，唧唧銅瓶泣。黃州豈雲遠，但恐朋友缺。我當安所主，君亦無此客。朝來靜庵中，惟見峰巒集。人間有此白玉京，羅浮見日雞一鳴。南樓未必齊日觀，鬱儀自欲朝朱明。（劉夢得有詩，記羅浮夜半見日事。山不甚高，而夜見日，此可異也。山有二石樓。今延祥寺在南樓下，朱明洞在沖虛觀後，雲是蓬萊第七洞天。）東坡之師抱僕老，真契早已交前生。玉堂金馬久流落，寸田尺宅今歸耕。道華亦嘗啖一棗，（唐永樂道士侯道華，竊食鄧天師藥仙去。永樂有無核棗，人不可得，道華獨得之。予在岐下，亦嘗得食一枚。）契虛正欲仇三彭。（唐僧契虛，遇人導遊稚川仙府。真人問曰：汝絕三彭之仇乎？契虛不能答。）鐵橋石柱連空橫，（山有鐵橋石柱，人罕至者。）杖藜欲趁飛猱輕。云溪夜逢喑虎伏，（山有啞虎巡山。）鬥壇畫出銅龍獰。（沖虛觀後有朱真人朝鬥壇，近於壇上獲銅龍六、銅魚一。）小兒少年有奇志，中宵起坐存黃庭。近者戲作凌雲賦，筆勢彷彿離騷經。負書従我盍歸去，群仙正草新宮銘。汝應奴隸蔡少霞，我亦季孟山玄卿。（唐有夢書《新宮銘》者，雲紫陽真人山玄卿撰，其略曰：良常西麓原澤東洩，新宮巨集巨集，崇軒?獻?獻。又有蔡少霞者，夢人遣書碑，略曰，公昔乘魚車，今履瑞雲，躅空仰塗，綺輅輪囷。其末題雲，五雲書閣吏蔡少霞書。）還須略報老同叔，贏糧萬里尋初平。（子由一字同叔。）我哀籃中蛤，閉口護殘汁。又哀網中魚，開口吐微溼。刳腸彼交病，過分我何得。相逢未寒溫，相勸此最急。不見盧懷慎，烝壺似烝鴨。坐客皆忍笑，髡然發其冪。不見王武子，每食刀幾赤。琉璃載烝豚，中有人乳白。盧公信寒陋，衰發得滿幘。武子雖豪華，未死神已泣。先生萬金璧，護此一蟻缺。一年如一夢，百歲真過客。君無廢此篇，嚴詩編杜集。君家蜂作窠，歲歲添漆汁。我身牛穿鼻，捲舌聊自溼。二年三過君，此行真得得。愛君似劇孟，扣門知緩急。家有紅頰兒，能唱綠頭鴨。行當隔簾見，花霧輕冪冪為我取黃封，親拆官泥赤。仍須煩素手，自點葉家白。樂哉無一事，十年不蓄幘。閉門弄添丁，哇笑雜呱泣。西方正苦戰，誰補將帥缺。披圖見八陣，合散更主客。不須親戎行，坐論教君集。酸酒如虀湯，甜酒如蜜汁。三年黃州城，飲酒但飲溼。我如更揀擇，一醉豈易得。幾思壓茅柴，禁網日夜急。西鄰椎甕盎，醉倒豬與鴨。君家大如掌，破屋無遮冪。何從得此酒，冷麵妒君赤。定應好事人，千石供李白。為君三日醉，蓬髮不暇幘。夜深欲踰垣，臥想春甕泣。君奴亦笑我，鬢齒行禿缺。三年已四至，歲歲遭惡客。人生幾兩屐，莫厭頻來集。枯鬆強鑽膏，槁竹欲瀝汁。兩窮相值遇，相哀莫相溼。不知我與君，交遊竟何得。心法幸相語，頭然未為急。願為穿雲鶻，莫作將雛鴨。我行及初夏，煮酒映疏冪。故鄉在何許，西望千山赤。茲遊定安歸，東泛萬頃白。一歡寧復再，起舞花墮幘。將行出苦語，不用兒女泣。吾非固多矣，君豈無一缺。各念別時言，閉戶謝眾客。空堂淨掃地，虛白道所集。扁舟震澤定何時，滿眼廬山覺又非。春草池塘惠連夢，上林鴻雁子卿歸。水香知是曹溪口，眼淨同看古佛衣。不向南華結香火，此生何處是真依。揚雄老無子，馮衍終不遇。不識孔方兄，但有靈照女。家藏古今帖，墨色照箱筥。飢來據空案，一字不堪煮。枯腸五千卷，磊落相撐拄。吟為蜩蛩聲，時有島可句。為語里長者，德齒敬已古。如翁有幾人，薄少可時助。?井有十四，自山下至山上，其十三井常空，盛夏水漲，則鹽泉迤邐遷去，常去於江水之所不及。?五行水本鹹，安擇江與井。如何不相入，此意復誰省。人心固難足，物理偶相逞。猶嫌取未多，井上無閒綆。破匣哀嗚出素虯，倦看鶂鶂聽呦呦。明朝只恐兼烹鶴，此去還須卻佩牛。便可先呼報恩子，不妨仍帶醉鄉侯。他年萬騎歸應好，奈有移文在故丘。久客厭虜饌，（蜀人謂東北人虜子。）枵然思南烹。故人知我意，千里寄竹萌。駢頭玉嬰兒，一一脫錦衤朋。庖人應未識，旅人眼先明。我家拙廚膳，彘肉芼蕪菁。送與江南客，燒煮配香粳。今日忽不樂，折盡園中花。園中亦何有，芍藥嫋殘葩。久旱復遭雨，紛披亂泥沙。不折亦安用，折去還可嗟。棄擲亮未能，送與謫仙家。還將一枝春，插向兩髻丫。嗟餘亦何幸，偶此琳宮居。宮中復何有？戢戢千函書。盛以丹錦囊，冒以青霞裾。王喬掌關龠，蚩尤守其盧。乘閒竊掀攪，沙獵豈暇徐。至人悟一言，道集由中虛。心閒反自照，皎皎如芙渠。千歲厭世去，此言乃籧篨。人皆忽其身，治之用土苴。何暇及天下，幽憂吾未除。秋風摵摵鳴枯蓼，船閣荒村夜悄悄。正當逐客斷腸時，君獨歌呼醉連曉。老夫平生齊得喪，尚戀微官失輕矯。君今憔悴歸無食，五斗未可秋毫小。君言失意能幾時，月啖蝦蟆行復皎。殺人無驗中不快，此恨終身恐難了。徇時所得無幾何，隨手已遭憂患繞。期君正似種宿麥，忍飢待食明年麥。漸臺人散長弓射，初啖鰒魚人未識。西陵衰老繐帳空，肯向北河親饋食。兩雄一律盜漢家，嗜好亦若肩相差。?莽、操皆嗜鰒魚。?食每對之先太息，不因噎嘔緣瘡痂。中間霸據關樑隔，一枚何啻千金直。百年南北鮭菜通，往往殘餘飽臧獲。東隨海舶號倭螺，異方珍寶來更多。磨沙瀹沈成大胾，剖蚌作脯分餘波。君不聞蓬萊閣下駝棋島，八月邊風備胡獠。舶船跋浪黿鼉震，長鑱鏟處崖谷倒。膳夫善治薦華堂，坐令雕俎生輝光。肉芝石耳不足數，醋芼魚皮真倚牆。中都貴人珍此味，糟浥油藏能遠致。割肥方厭萬錢廚，決眥可醒千日醉。三韓使者金鼎來，方奩饋送煩輿臺。遼東太守遠自獻，臨淄掾吏誰為材。吾生東歸收一斛，包苴未肯鑽華屋。分送羹材作眼明，卻取細書防老讀。墨突不暇黔，孔席未嘗暖。安知渭上叟，跪石留雙骭。一朝嬰世故，辛苦平多難。亦欲就安眠，旅人譏客懶。佳谷臥風雨，稂莠登我場。陳前漫方丈，玉食慘無光。大哉天宇間，美惡更臭香。君看五六月，飛蚊殷迴廊。茲時不少暇，俯仰霜葉黃。期君蟠桃枝，千歲終一嘗。顧我如苦李，全生依路傍。紛紛不足慍，悄悄徒自傷。空山學仙子，妄意笙簫聲。千金得奇藥，開視皆豨苓。不知市人中，自有安期生。今君已度世，坐閱霜中蒂。摩挲古銅人，歲月不可計。閬風安在哉，要君相指似。吾觀二宋文，字字照縑素。淵源皆有考，奇險或難句。後來邈無繼，嗣子其殆庶。胡為尚流落，用舍真有數。當時苟悅可，慎勿笑杕杜。aa10窗誰赴救，袖手良優裕。山城辱吾繼，缺短煩遮護。昔年謬陳詩，無人聊瓦注。於今賡絕唱，外重中已懼。何當附家集，擊壤追鹹aa18。齊釀如澠漲綠波，公詩句句可絃歌。流觴曲水無多日，更作新詩繼永和。要知太守憐孤客，不惜陽春和俚歌。坐睡樽前呼不應，為公雕琢損天和。退筆成山未足珍，讀書萬卷始通神。君家自有元和腳，莫厭家雞更問人。一紙行書兩絕詩，遂良須鬢已如絲。何當火急傳家法，欲見誠懸筆諫時。鵾弦鐵撥世無有，樂府舊工惟尚叟。一生喙硬眼無人，坐此困窮今白首。翠鬟女子年十七，指法已似呼韓婦。輕帆渡海風掣回，滿面塵沙和淚垢。青衫不逢湓浦客，紅袖漫插曹綱手。爾來一見哀駘佗，便著臂韝躬井臼。我慚貧病百不足，強對黃花飲白酒。轉關護索動有神，雷輥空堂戰窗牖。四弦一抹擁袂立，再拜十分為我壽。世人只解錦纏頭，與汝作詩傳不朽。山川與城郭，漠漠同一形。市人與鴉鵲，浩浩同一聲。此閣幾何高，何人之所營。側身送落日，引手攀飛星。當年王中令，斫木南山赬。寫真留閣下，鐵面眼有稜。身強八九尺，與閣兩崢嶸。古人雖暴恣，作事今世驚。登者尚呀喘，作者何以勝。曷不觀此閣，其人勇且英。城上湖光暖欲波，美人唱我踏春歌。魯公賓客皆詩酒，誰是神仙張志和。齋釀如澠漲綠波，公詩句句可絃歌。流觴曲水無多日，更作新詩繼永和。要知太守憐孤客，不惜陽春和俚歌。坐睡樽前呼不應，為公雕琢損天和。塔上一鈴獨自語，明日顛風當斷渡。朝來白浪打蒼崖，倒射軒窗作飛雨。龍驤萬斛不敢過，漁舟一葉従掀舞。細思城市有底忙，卻笑蛟龍為誰怒。無事久留童僕怪，此風聊得妻孥懺。灊山道人獨何事，半夜不眠聽粥鼓。蘭溪美箭不成笛，離離玉筋排霜脊。千溝萬縷自生風，入手未開先慘忄慄。公家列屋閒蛾眉，珠簾不動花陰移。霧帳銀床初破睡，牙籤玉局坐彈棋。東坡病叟長羈旅，凍臥飢吟似飢鼠。倚賴春風洗破衾，一夜雪寒披故絮。火冷燈青誰復知，孤舟兒女自aa27咿。皇天何時反炎燠，愧此八尺黃琉璃。願公淨埽清香閣，臥聽風漪聲滿榻。習習還従兩腋生，請公乘此朝閶闔。青唐有逋寇，白首已窮妖。竊據臨洮郡，潛通講渚橋。廟謀周召虎，邊帥漢班超。堅壘千兵破，連航一炬燒。擒奸従窟穴，奏捷上煙霄。詭異人影象，歡娛路載謠。千誅非一事，伐叛自先朝。取道經陵寢，前期告廟祧。西來聞幾日，面縛見今朝。二聖臨雲陛，千官溢海潮。載囚車轤轆，失主馬蕭條。橫拜如蹲犬，胡裝尚衣貂。理卿辭具服，譯長舌初調。緩死恩殊厚，求生尾屢搖。慈仁逢太母，寬厚戴唐堯。赤手真擒虎，和羹未賜梟。藁街虛授首，東市偶全腰。困獸何須殺，遺雛或可招。威聲西振夏，武節北通遼。帝道有強弱，天時或長消。羌情防報復，軍勝忌矜驕。慎重關西將，奇功勿再要。先生堂前霜月苦，弟子讀書喧兩廡。推門入室書縱橫，蠟紙燈籠晃雲母。先生骨清少眠臥，長夜默坐數更鼓。耐寒石硯欲生冰，得火銅瓶如過雨。郎君欲出先自贊，坐客斂衽誰敢侮。明朝阮籍過阿戎，應作羲之羨懷祖。弱質困夏永，奇姿蘇曉涼。低昂黃金盃，照耀初日光。檀心自成暈，翠葉森有芒。古來寫生人，妙絕誰似昌。晨妝與午醉，真態含陰陽。君看此花枝，中有風露香。袗絺方暑亦堪朝，歲晚悽風憶皁貂。共喜鵷鸞歸禁篽，心知日月在重霄。君如老驥初遭絡，我似枯桑不受條。強鑷霜須簪綵勝，蒼顏得灑尚能韶。人去山空鶴不歸，丹亡鼎在世徒悲。可憐九轉功成後，卻把飛昇乞內芝。風流意不盡，獨自送殘芳。色作裙腰染，名隨酒盞狂。琉璃擊碎走金丹，無復神光發舊壇。時有世人來舐鼎，欲隨雞犬事劉安。聞公少已悟，拄杖久倚床。笑我老而痴，負鼓欲求亡。庶幾東門子，柱史安敢望。嗜毒戲猛獸，慮患先不詳。囊破蛇已走，尚未省齒傷。妙哉兩篇詩，洗我千結腸。黠蠶不作繭，未老輒自僵。永謝湯火厄，泠然超無方。蘇陳甥舅真冰玉，正始風流起頹俗。夫人高節稱其家，凜凜寒鬆映修竹。雞鳴為善日日新，八十三年如一晨。豈惟家室宜壽母，實與朝廷生異人。忘軀殉國乃吾子，三仕何曾知慍喜。不煩擁笏強垂魚，我視去來皆夢爾。誦詩相挽真區區，墓碑千字多遺餘。他年太史取家傳，知有班昭續漢書。不用長愁掛月村，檳榔生子竹生孫。新巢語燕還窺硯，舊雨來人不到門。春水蘆根看鶴立，夕陽楓葉見鴉翻。此生念念隨泡影，莫認家山作本元。嗟予亦何幸，偶此琳宮居。宮中復何有，戢戢千函書。盛以丹錦囊，冒以青霞裾。王喬掌關鑰，蚩尤守其廬。乘閒竊掀攪，涉獵豈暇徐。至人悟一言，道集由中虛。心閒反自照，皎皎如芙蕖。千歲厭世去，此言乃籧篨。人皆忽其身，治之用土苴。何暇及天下，幽憂吾未除。先生堂上霜月苦，弟子讀書喧兩廡。推門入室書縱橫，蠟紙燈籠晃雲母。先生骨清少眠臥，長夜默坐數更鼓。耐寒石硯欲生冰，得火銅瓶如過雨。郎君欲出先自贊，坐客斂衽誰敢侮。明朝阮籍過阿戎，應作羲之羨懷祖。相従傾蓋只今年，送別南臺便黯然。入夜更歌金縷曲，他時莫忘角弓篇。（是日，與宋君同栽鬆寺中。）三年不顧東鄰女，（取宋玉。）二頃方求負郭田。（取季子。）我欲歸休君未可，茂先方議劚龍泉。寶冊瓊瑤重，新庭鬆桂香。雪消春未動，碧瓦麗朝陽。露簟琴書冷，琱盤{上衍下食}餌新。深宮猶畏日，應念暑耘人。瑞日明天仗，仙雲擁壽山。倚欄春晝永，金母在人間。萬歲菖蒲酒，千金琥珀杯。年年行樂處，新月掛池臺。千尋掛雲闕，十頃含風灣。開門弄清泚，照見雙銅鈽。池臺半禾黍，桃李餘榛菅。無人肯回首，日暮車班班。史君非世人，心與古佛閒。時邀聲利客，來洗塵埃顏。新亭在東阜，飛宇臨通闤。古甃磨翠壁，霜林散煙鬟。孤雲抱商丘，芳草連杏山。俯仰盡法界，逍遙寄人寰。亭亭妙高峰，了了蓬艾間。五老壓彭蠡，三峰照潼關。均為拳石小，配此一掬慳。煩公為標指，免使勤躋攀。蒲團盤兩膝，竹几閣雙肘。此間道路熟，徑到無何有。身心兩不見，息息安且久。睡蛇本亦無，何用鉤與手。神凝疑夜禪，體適劇卯酒。我生有定數，祿盡空餘壽。枯楊下飛花，膏澤回衰朽。謂我此為覺，物至了不受。謂我今方夢，此心初不垢。非夢亦非覺，請問希夷叟。朝罷金鋪掩，人閒寶瑟塵。欲知慈儉德，書史樂青春。翠筒初裹棟，薌黍復纏菰。水殿開冰監，瓊漿凍玉壺。祕殿扶疏夏木深，雨餘初有一蟬吟。應將嬴女乘鸞扇，更助南風長棘心。仙家日月本長閒，送臘迎春亦偶然。翠管銀罌傳故事，金花彩勝作新年。彤史年來不絕書，三朝德化婦承姑。宮中侍女減珠翠，雪裡貧民得褲襦。上林珍木暗池臺，蜀產吳包萬里來。不獨盤中見盧橘，時於粽裡得楊梅。閔楚遺風萬古情，沅湘舊俗到金明。翠輿黃繖何時幸，畫鷁飛鳧盡日橫。邊庭無事羽書稀，閒遣詞臣進小詩。共助至尊歌喜事，今年春日得春衣。貧家淨掃地，貧女好梳頭。下士晚聞道，聊以拙自修。叩門有嘉客，一飯相邀留。舂炊勿草草，此客未易媮。慎勿用勞薪，感我如薰蕕。德人抱衡石，銖黍安可瘦。君不見詩人借車無可載，留得一錢何足賴。晚年更似杜陵翁，右臂雖存耳先聵。人將蟻動作牛鬥，我覺風雷真一噫。聞塵掃盡根性空，不須更枕清流派。大樸初散失渾沌，六鑿相攘更勝敗。眼花亂墜酒生風，口業不停詩有債。君知五蘊皆是賊，人生一病今先差。但恐此心終未了，不見不聞還是礙。今君疑我特佯聾，故作嘲詩窮險怪。須防額癢出三耳，莫放筆端風雨快。中和堂後石楠樹，與君對床聽夜雨。玉笙哀怨不逢人，但見香菸橫碧縷。謳吟思歸出無計，坐想蟋蟀空房語。明朝開鎖放觀潮，豪氣正與潮爭怒。銀山動地君不看，獨愛清香生雪霧。別來聚散如宿昔，城郭空存鶴飛去。我老人間萬事休，君亦洗心従佛祖。手香新寫法界觀，眼淨不覷登伽女。餘姚古縣亦何有，龍井白泉甘勝乳。千金買斷顧渚春，似與越人降日注。霞苞電荷碧。天然地、別是風流標格。重重青蓋下，千嬌照水，好紅紅白白。每悵望、明月清風夜，甚低迷不語，妖邪無力。終須放、船兒去，清香深處住，看伊顏色。春江欲入戶，雨勢來不已。小屋如漁舟，濛濛水雲裡。空庖煮寒菜，破灶燒溼葦。那知是寒食，但見烏銜紙。君門深九重，墳墓在萬里。也擬哭途窮，死灰吹不起。我生飄蕩去何求，再過龜山歲五週。身行萬里半天下，僧臥一庵初白頭。地隔中原勞北望，潮連滄海欲東遊。元嘉舊事無人記，故壘摧頹今在不。（宋文帝遣將拒魏太武，築城此山。）一尾追風抹萬蹄，崑崙玄圃謂朝隮。回看世上無伯樂，卻道鹽車勝月題。得喪秋毫久已冥，不須聞此氣崢嶸。何妨卻作參寥子，無數新詩咳唾成。小人真暗事，閒退豈公難。道大吾何病，言深聽者寒。憂時雖早白，駐世有還丹。得酒相逢樂，無心所遇安。去年行萬里，蜀路走千盤。投老身彌健，登山意未闌。西遊為櫻筍，東道盡鵷鸞。杖屨攜兒去，園亭借客看。折花斑竹寺，弄水石樓灘。鬻馬衰憐白，驚雷怯笑韓。蘚書標洞府，鬆蓋偃天壇。試與劉夫子，重尋靖長官。甘山廬阜鬱長望，林隙依稀?一作熹微?漏日光。吳國晚蠶初斷葉，占城早稻欲移秧。迢迢澗水隨人急，冉冉巖花撲馬香。望眼盡従?一作窮?飛鳥遠，白雲深處是吾鄉。別後休論資訊疏，仙凡自古亦殊途。蓬山路遠人難到，霜柏威高道轉孤。舊賞未應亡楚國，新詩聞已滿皇都。誰憐澤畔行吟者，目斷長安貌欲枯。中和堂後石楠樹，與君對床聽夜雨。玉笙哀怨不逢人，但見香菸橫碧縷。謳吟思歸出無計，坐想蟋蟀空房語。明朝開鎖放觀潮，豪氣正與潮爭怒。銀山動地君不看，獨愛清香生雲霧。別來聚散如宿昔，城郭空存鶴飛去。我老人間萬事休，君亦洗心從佛祖。手香新寫法界觀，眼淨不覷登伽女。餘姚古縣亦何有，龍井白泉甘勝乳。千金買斷顧渚春，似與越人降日注。?一作：予以事系御史臺獄，獄吏稍見侵，自度不能堪，死獄中，不得一別子由，故和二詩授獄卒樑成，以遺子由。二首?聖主如天萬物春，小臣愚闇自忘身。百年未滿先償債，十口無歸更累人。是處青山可埋骨，他年夜雨獨傷神。與君世世為兄弟，更結人間未了因。柏臺霜氣夜悽悽，風動琅璫月向低。夢繞雲山心似鹿，魂飛湯火命如雞。眼中犀角真吾子，身後牛衣愧老妻。百歲神遊定何處，桐鄉知葬浙江西。?獄中聞湖杭民為餘作解厄齋經月，所以有此句也。朱邑葬桐鄉。犀角，杜琮事。??一作：十二月二十八日蒙恩責授檢校水部員外郎黃州團練副使複用前韻二首?百日歸期恰及春，殘生樂事最關身。出門便旋風吹面，走馬聯翩鵲啅人。卻對酒杯渾是夢，試拈詩筆已如神。此災何必深追咎，竊祿従來豈有因。平生文字為吾累，此去聲名不厭低。寒上縱歸他日馬，城中不鬥少年雞。休官彭澤貧無酒，隱几維摩病有妻。堪笑睢陽老従事，為餘投檄向江西。?子由聞餘下獄，乞以官爵贖餘罪，貶筠州監酒。?十年流落敢言歸，魚鳥江湖只自知。豈意青天掃雲霧，盡呼黃髮寄安危。風流吾子真前輩，人物他年記一時。我欲折繻留此老，緇衣誰作好賢詩。此生別袖幾回麾，夢裡黃州空自疑。何處青山不堪老，當年明月巧相隨。窮通等是思家意，衰病難堪送客悲。好去江魚煮江水，劍南歸路有姜詩。去年花落在徐州，對月酣歌美清夜。（去年徐州花下對月，與張師厚、王子立兄弟飲酒，作蘋字韻詩。）今年黃州見花發，小院閉門風露下。萬事如花不可期，餘年似酒那禁瀉。憶昔還鄉溯巴峽，落帆樊口（在黃州南岸。）高桅亞。長江袞袞空自流，白髮紛紛寧少借。竟無五畝繼沮溺，空有千篇凌鮑謝。至今歸計負雲山，未免孤衾眠客舍。少年辛苦真食蓼，老景清閒如啖蔗。飢寒未至且安居，憂患已空猶夢怕。穿花踏月飲村酒，免使醉歸官長罵。今日忽不樂，折盡園中花。園中亦何有，芍藥嫋殘葩。久旱復遭雨，紛披亂泥沙。不折亦安用，折去還可嗟。棄擲亮未能，送與謫仙家。還將一枝春，插向兩髻丫。臥聞百舌呼春風，起尋花柳村村同。城南古寺修竹合，小房曲檻欹深紅。看花嘆老憶年少，對酒思家愁老翁。病眼不羞雲母亂，鬢絲強理茶煙中。遙知二月王城外，玉仙洪福花如海。薄羅勻霧蓋新妝，快馬爭風鳴雜珮。玉川先生真可憐，一生耽酒終無錢。病過春風九十日，獨抱添丁看花發。再入都門萬事空，閒看清洛漾東風。當年帷幄幾人在，回首觚稜一夢中。採藥會須逢薊子，問禪何處識龐翁。歸來鄰里應迎笑，新長淮南舊桂叢。陰晴朝暮幾回新，已向虛空付此身。出本無心歸亦好，白雲還似望雲人。漾水東流舊見經，銀潢左界上通靈。此臺試向天文覓，閣道中間第幾星。嘉穀臥風雨，稂莠登我場。陳前漫方丈，玉食慘無光。大哉天宇間，美惡更臭香。君看五六月，飛蚊殷迴廊。茲時不少假，俯仰霜葉黃。期君蟠桃枝，千歲終一嘗。顧我如苦李，全生依路傍。紛紛不足慍，悄悄徒自傷。空山學仙子，妄意笙簫聲。千金得奇藥，開視皆豨苓。不知市人中，自有安期生。今君已度世，坐閱霜中蒂。摩挲古銅人，歲月不可計。閬風安在哉，要君相指似。帝出乘昌運，天心予太平。文章三代繼，製作七年成。大祀乾坤合，剛辰日月明。泰壇朝埽地，魄寶夜垂精。仰御圓蒼蓋，環觀海嶽城。北流吞朔易，西極落攙搶。升燎靈光答，迴鑾瑞霧迎。需雲遍枯槁，解雨達勾萌。可頌非天德，因箴亦下情。民言知有酌，帝謂本無聲。富國由崇儉，祈年在好生。無心斯格物，克己自消兵。化國安新政，孤臣返舊耕。還將清廟什，留與野人賡。酴醿不爭春，寂寞開最晚。青蛟走玉骨，羽蓋蒙珠幰。不妝豔已絕，無風香自遠。淒涼吳宮闕，紅粉埋故苑。至今微月夜，笙簫來絕巘。餘妍入此花，千載尚清婉。怪君呼不歸，定為花所挽。昨宵雷雨惡，花盡君應返。君言西山頂，自古流白泉。上為千牛乳，下有萬石鉛。不愧惠山味，但無陸子賢。願君揚其名，庶託文字傳。寒泉比吉士，清濁在其源。不食我心惻，於泉非所患。嗟我本何有，虛名空自纏。不見子柳子，餘愚汙溪山。農功各已收，歲事得相佐。為歡恐無及，假物不論貨。山川隨出產，貧富稱小大。寘盤巨鯉橫，發籠雙兔臥。富人事華靡，彩繡光翻座。貪者愧不能，微摯出舂磨。官居故人少，里巷佳節過。亦欲舉鄉風，獨唱無人和。相從傾蓋只今年，送別南臺便黯然。人夜更歌金縷曲，他時莫忘角弓篇。三年不顧東鄰女，二頃方求負郭田。我欲歸休君未可，茂先方議斸龍泉。溶溶晴港漾春暉，蘆筍生時柳絮飛。還有江南風物否，桃花流水鮆魚肥。浮生知幾何，僅熟一釜羹。那於俯仰間，用此委曲情。自憐無他腸，偶亦得此生，懸知當去客，中有不亡存。但恐宿緣重，每為習氣昏。似聞梅子真，近在吳市門。未能肩拍洪，但欲目擊溫。不敢叩門呼，恐作逾垣奔。且令紹介先，徐以方便論。不學劉更生，黃金鑄尚方。不學房次律，身事問潁陽。王烈亦何人，叔夜未可量。獨見神山開，遽餐石髓香。至道尚聽瑩，粗才終蹶張。先生喜而笑，幅巾登我堂。苦誓指黃壤，要言刻青琅。蓬萊在何許，弱水空相望。且當従嵇阮，聊複數山王。達人友四海，曲士守一疆。慎勿使形諜，兒童驚夜光。此生別袖幾回麾，夢裡黃州空自疑。何處青山不堪老，當時明月巧相隨。窮通等是思家意，衰病難堪送客悲。好去江魚煮江水，劍南歸路有姜詩。荔子無幾何，黃甘遽如許。遷臣不惜日，恣意移寒暑。層巢俯雲木，信美非吾土。草芳自有時，鶗鴃何關汝。下居近流水，小巢依嶺岑。終日數椽間，但聞鳥遺音。爐香入幽夢，海月明孤斟。鷦鷯一枝足，所恨非故林。漁父飲，誰家去。魚蟹一時分付。酒無多少醉為期，彼此不論錢數。培塿無松柏，駕言此焉遊。讀書與意會，卻掃可忘憂。尺蠖以時屈，其伸亦非求。得歸良不惡，未歸且淹留。漁父醉，蓑衣舞。醉裡卻尋歸路。輕舟短棹任斜橫，醒後不知何處。粵嶺風俗殊，有疾時勿藥。束帶趨房祀，用史巫紛若。絃歌薦繭栗，奴至洽觴酌。呻吟殊未已，更把雞骨灼。漁父醒，春江午。夢斷落花飛絮。酒醒還醉醉還醒，一笑人間今古。粵女市無常，所至輒成區。一日三四遷，處處售蝦魚。青裙腳不襪，臭味猿與狙。孰雲風土惡？白洲生綠珠。漁父笑，輕鷗舉。漠漠一江風雨。江邊騎馬是官人，借我孤舟南渡。海康臘己酉，不論冬孟仲。殺牛撾鼓祭，城郭為傾動。雖非堯頒歷，自我先人用。苦笑荊楚人，嘉平臘雲夢。舊時日南郡，野女出成群。此去尚應遠，東風已如雲。蚩氓託絲布，相就通殷勤。可憐秋胡子，不遇卓文君。別後休論資訊疏，仙凡自古亦殊途。蓬山路遠人難到，霜柏威高道轉孤。舊賞未應忘楚國，新詩聞已滿皇都。誰憐澤畔行吟者，目斷長安貌欲枯。自我來黃州，已過三寒食。年年欲惜春，春去不容惜。今年又苦雨，兩月秋蕭瑟。臥聞海棠花，泥汙燕脂雪。暗中偷負去，夜半真有力。何殊病少年，病起頭已白。春江欲入戶，雨勢來不已。小屋如漁舟，濛濛水雲裡。空庖煮寒菜，破灶燒溼葦。那知是寒食，但見烏銜紙。君門深九重，墳墓在萬里。也擬哭途窮，死灰吹不起。高才晚歲終難進，勇退當年正急流。不獨二疏為可慕，他時當有景孫樓。醜石寒鬆未易親，聊將短曲調長人。乘軒故自非明眼，終日僛僛舞爂薪。漱石先生難可意，齧氈校尉久無朋。應知客路愁無奈，故遣吟詩調李陵。雲雨休排神女車，忠州老病畏人誇。詩豪正值安仁在，空看河陽滿縣花。十載飄然未可期，那堪重作看花詩。門前惡語誰傳去，醉後狂歌自不知。刺舌君今猶未戒，灸眉吾亦更何辭。相從痛飲無餘事，正是春容最好時。膠西未到吾能說，桑柘禾麻不見春。不羨京塵騎馬客，羨他淮月弄舟人。月照無枝林，夜棟立萬礎。眇眇雲間扇，蔭此九月暑。上有垂房子，下繞絳刺御。風欺紫鳳卵，雨暗蒼龍乳。裂包一墮地，還以皮自煮。北客初未諳，勸食俗難阻。中虛畏洩氣，始嚼或半吐。吸津得微甘，著齒隨亦苦。面目太嚴冷，滋味絕媚嫵。誅彭勳可策，推轂勇宜賈。瘴風作堅頑，導利時有補。藥儲固可爾，果錄詎用許。先生失膏粱，便腹委敗鼓。日啖過一粒，腸胃為所侮。蟄雷殷臍腎，藜藿腐亭午。書燈看膏盡，鉦漏歷歷數。老眼怕少睡，竟使赤眥努。渴思梅林咽，飢念黃獨舉。柰何農經中，收此困羈旅。牛舌不餉人，一斛肯多與。乃知見本偏，但可酬惡語。小人真闇事，閒退豈公難。道大吾何病，言深聽者寒。憂時雖早白，住世有還丹。得酒相逢樂，無心所遇安。去年行萬里，蜀路走千盤。投老身彌健，登山意未闌。西遊為櫻筍，東道盡鵷鸞。杖履攜兒去，園亭借客看。折花斑竹寺，弄水石樓灘。鬻馬衰憐白，驚雷怯笑韓。蘚書標洞府，（歐陽永叔嘗遊嵩山，日暮，於絕壁上見苔蘚成文，雲神清之洞。明日復尋，不見。）鬆蓋偃天壇。試與劉夫子，重尋靖長官。（劉幾雲：曾見人嵩山幽絕處，眼光如貓，意其為靖長官也。）今日江頭天色惡，炮車雲起風欲作。獨望鐘山喚寶公，林間白塔如孤鶴。寶公骨冷喚不聞，卻有老泉來喚人。電眸虎齒霹靂舌，為餘吹散千峰雲。南行萬里亦何事，一酌曹溪知水味。他年若畫蔣山圖，為作泉公喚居士。攢眉有底恨，得句不妨清。霽霧開寒谷，飢鴉舞雪城。橋聲春市散，塔影暮淮平。不用殘燈火，船窗夜自明。此境眼前聊妄想，幾人林下是真休。我今心似一潭月，君已身如萬斛舟。看畫題詩雙鶴鬢，歸田送老一羊裘。明年兼與士龍去，萬頃蒼波沒兩鷗。月入秋幃病枕涼，霜飛夜簟故衾香。可憐吹帽狂司馬，空對親舂老孟光。不作雍容傾坐上，翻成骯髒倚門傍。人間此會論今古，細看茱萸感嘆長。暮年眼力嗟猶在，多病顛毛卻未華。故作明窗書小字，更開幽室養丹砂。他時夜雨困移床，坐厭愁聲點客腸。一聽南堂新瓦響，似聞東塢小荷香。山家為割千房蜜，稚子新畦五畝蔬。更有南堂堪著客，不憂門外故人車。掃地焚香閉閣眠，簟紋如水帳如煙。客來夢覺知何處，掛起西窗浪接天。飛檐臨古道，高榜勸遊人。未即令公隱，聊須濯路塵。茅茨分聚落，煙火傍城闉。林缺湖光漏，窗明野意新。居民惟白帽，過客漫朱輪。山好留歸屐，風回落醉巾。他年誰改築，舊制不須因。再到吾雖老，猶堪作坐賓。春鴻社燕巧相違，白鶴峰頭白板扉。石建方欣洗牏廁，姜龐不解嘆蠨蝛。一龕京中嗟春夢，萬炬錢塘憶夜歸。合浦賣珠無復有，當年笑我泣牛衣。優鉢曇花豈有花，問師此曲唱誰家。已従子美得桃竹，（此山有桃竹，可作杖，而土人不識。予始錄子美詩遺之。）不向安期覓棗瓜。燕坐林間時有虎，高眠粥後不聞鴉。勝遊自古兼支許，為採鬆肪寄一車。君才有如切玉刀，見之凜凜寒生毛。願隨壯士斬蛟蜃，不願腰間纏錦絛。用違其才志不展，坐與胥吏同疲勞。忽然眉上有黃氣，吾君漸欲收英髦。立談左右俱動色，一語徑破千言牢。我頃分符在東武，脫略萬事惟嬉遨。盡壞屏障通內外，仍呼騎遭為馬曹。君為使者見不問，反更對飲持雙螯。酒酣箕坐語驚眾，雜以嘲諷窮詩騷。世上小兒多忌諱，獨能容我真賢豪。為我買田臨汶水，逝將歸去誅蓬蒿。安能終老塵土下，俯仰隨人如桔槔。遊遍錢塘湖上山，歸來文字帶芳鮮。羸僮瘦馬従吾飲，陋巷何人似子賢。公業有田常乏食，廣文好客竟無氈。東歸不趁花時節，開盡春風誰與妍。吾聞太山石，積日穿線溜。況此百雷霆，萬世與石鬥。深行九地底，險出三峽右。長輸不盡溪，欲滿無底竇。跳波翻潛魚，震響落飛狖。清寒入山骨，草木盡堅瘦。空濛煙靄間，澒洞金石奏。彎彎飛橋出，瀲瀲半月彀。玉淵神龍近，雨雹亂晴晝。垂瓶得清甘，可咽不可漱。將軍破賦自草檄，論詩說劍俱第一。彭城老守本虛名，識字劣能欺項籍。風流別駕貴公子，欲把笙歌暖鋒鏑。紅旆朝開猛士噪，翠帷暮卷佳人出。東堂醉臥呼不起，啼鳥落花春寂寂。試教長笛傍耳根，一聲吹裂階前石。年來戰紛華，漸覺夫子勝。欲求五畝宅，灑掃樂清淨。學道恨日淺，問禪慚聽瑩。聊為山水行，遂此麋鹿性。獨遊吾未果，覓伴誰復聽。吾宗古遺直，窮達付前定。餔糟醉方熟，灑面呼不醒。奈何效燕蝠，屢欲爭晨暝。不如従我遊，高論發犀柄。溪南渡橫木，山寺稱小徑。（太平寺，俗號小徑山。）幽尋自茲始，歸路微月映。南望功臣山，雲外盤飛磴。三更渡錦水，再宿留石鏡。緬懷周與李，能作洛生詠。明朝二子至，詩律嚴號令。籃輿置紙筆，得句輕千乘。玲瓏苦奇秀，名實巧相稱。九仙更幽絕，笑語千山應。空巖側破甕，飛流灑浮磬。山前見?亦，候吏鐃鼓競。我生本艱奇，塵土滿釜甑。山禽與野獸，知我久蹭蹬。笑謂候吏還，御虎吾有命。徑山雖雲遠，行李稍可並。頗訝王子猷，忽起山陰興。但報菊花開，吾當理歸榜。青衫半作霜葉枯，遇民如兒吏如奴。吏民莫作官長看，我是識字耕田夫。妻啼兒號刺史怒，時有野人來挽須。拂衣自注下下考，芋魁飯豆吾豈無。歸來瑞草橋邊路，獨遊還佩平生壺。慈姥巖前自喚渡，青衣江畔人爭扶。今年蠶市數州集，中有遺民懷褲襦。邑中之黔相指似，白髯紅帶老不臞。我欲西歸卜鄰舍，隔牆拊掌容歌呼。不學山王乘駟馬，回頭空指黃公壚。上帝高居愍世頑，故留瓊館在凡間。青山九鎖不易到，作者七人相對閒。（《論語》雲作者七人矣，今監宮凡七人。）庭下流泉翠蛟舞，洞中飛鼠白鴉翻。長鬆怪石宜霜鬢，不用金丹苦駐顏。水繞彭城樓，山圍戲馬臺。古來豪傑地，千歲有餘哀。隆準飛上天，重瞳亦成灰。白門下呂布，大星隕臨淮。尚想劉德輿，置酒此徘徊。爾來苦寂寞，廢圃多蒼苔。河従百步響，出到九里回。山水自相激，夜聲轉風雷。蕩蕩清河堧，黃樓我所開。秋月墮城角，春風搖酒杯。遲君為坐客，新詩出瓊瑰。樓成君已去，人事固多乖。他年君倦遊，白首賦歸來。登樓一長嘯，使君安在哉。西園牡龠夜沉沉，尚有遊人臥柳陰。鶴睡覺時風露下，落花飛絮滿衣襟。一朵妖紅翠欲流，春光回照雪霜羞。化工只欲呈新巧，不放閒花得少休。花開時節雨連風，卻向霜餘染爛紅。漏洩春光私一物，此心未信出天工。當時只道鶴林仙，能遣秋花發杜鵑。誰信詩能回造化，直教霜卉放春妍。不分清霜入小園，故將詩律變寒暄。使君欲見藍關詠，更倩韓郎為染根。我官於南今幾時，嚐盡溪茶與山茗。胸中似記故人面，口不能言心自省。為君細說我未暇，試評其略差可聽。建溪所產雖不同，一一天與君子性。森然可愛不可慢，骨清肉膩和且正。雪花雨腳何足道，啜過始知真味永。縱復苦硬終可錄，汲黯少戇寬饒猛。草茶無賴空有名，高者妖邪次頑懭。體輕雖復強浮泛，性滯偏工嘔酸冷。其間絕品豈不佳，張禹縱賢非骨鯁。葵花玉?誇不易致，道路幽險隔雲嶺。誰知使者來自西，開緘磊落收百餅。嗅香嚼味本非別，透紙自覺光炯炯。粃糠團鳳友小龍，奴隸日注臣雙井。收藏愛惜待佳客，不敢包裹鑽權幸。此詩有味君勿傳，空使時人怒生癭。憑君說與埋輪使，速寄長鬆作解嘲。無復青黏和漆葉，枉將鍾乳敵仙茅。行歌野哭兩堪悲，遠火低星漸向微。病眼不眠非守歲，鄉音無伴苦思歸。重衾腳冷知霜重，新沐頭輕感發稀。多謝殘燈不嫌客，孤舟一夜許相依。南來三見歲雲徂，直恐終身走道途。老去怕看新曆日，退歸擬學舊桃符。煙花已作青春意，霜雪偏尋病客須。但把窮愁博長健，不辭醉後飲屠蘇。挽袖推腰踏破紳，舊聞攜手上天門。相逢應覺聲容似，欲話先驚歲月奔。新學已皆従許子，諸生猶自畏何蕃。殿廬直宿真如夢，猶記憂時策萬言。（頓君及第時，餘為殿試編排官，見其答策語頗直。其後與子由試舉人西京，既罷，同登嵩山絕頂。嘗見其唱酬詩十餘首，頓詩中及之。）十二東秦比漢京，去年古寺共題名。（去歲見之於青州。）早衰怪我遽如許，苦學憐君太瘦生。茅屋擬歸田二頃，金丹終掃雪千徑。何人更似蘇司業。和遍新詩滿洛城。冬十二月歲辛丑，我初従政見魯叟。舊聞石鼓今見之，文字鬱律蛟蛇走。細觀初以指畫肚，欲讀嗟如箝在口。韓公好古生已遲，我今況又百年後。強尋偏旁推點畫，時得一二遺八九。我車既攻馬亦同，其魚維鱮貫之柳。（其詞雲：我車既攻，我馬既同。又云：其魚維何，維鱮維鯉。何以貫之，維楊與柳。惟此六句可讀，餘多不可通。）古器縱橫猶識鼎，眾星錯落僅名鬥。模糊半已似瘢胝，詰曲猶能辨跟肘。娟娟缺月隱雲霧，濯濯嘉禾秀稂莠。漂流百戰偶然存，獨立千載誰與友。上追軒頡相唯諾，下揖冰斯同鷇aa11。憶昔周宣歌《鴻雁》，當時籀史變蝌蚪。厭亂人方思聖賢，中興天為生耆耇。東征徐虜闞虓虎，北伏犬戎隨指嗾。象胥雜沓貢狼鹿，方召聯翩賜圭卣。遂因鼓鼙思將帥，豈為考擊煩矇瞍。何人作頌比《嵩高》，萬古斯文齊岣嶁。勳勞至大不矜伐，文武未遠猶忠厚。欲尋年歲無甲乙，豈有名字記誰某。自従周衰更七國，竟使秦人有九有。掃除詩書誦法律，投棄俎豆陳鞭杻。當年何人佐祖龍，上蔡公子牽黃狗。登山刻石頌功烈，後者無繼前無偶。皆雲皇帝巡四國，烹滅強暴救黔首。六經既已委灰塵，此鼓亦當遭擊剖。傳聞九鼎淪泗上，欲使萬夫沉水取。暴君縱慾窮人力，神物義不汙秦垢。是時石鼓何處避，無乃天公令鬼守。興亡百變物自閒，富貴一朝名不朽。細思物理坐嘆息，人生安得如汝壽。踏遍江南南岸山，逢山未免更留連。獨攜天上小團月，來試人間第二泉。石路縈迴九龍脊，水光翻動五湖天。孫登無語空歸去，半嶺鬆聲萬壑傳。暮雪紛紛投碎米，春流咽咽走黃沙。舊遊似夢徒能說，逐客如僧豈有家。冷硯欲書先自凍，孤燈何事獨成花。使君半夜分酥酒，驚起妻孥一笑譁。關右土酥黃似酒，揚州雲液卻如酥。欲従元放覓拄杖，忽有麴生來坐隅。對雪不堪令飽暖，隔船應已厭歌呼。明朝積玉深三尺，高枕床頭尚一壺。醉中走上黃茅岡，滿岡亂石如群羊。岡頭醉倒石作床，仰看白雲天茫茫。歌聲落谷秋風長，路人舉首東南望，拍手大笑使君狂。薄官驅我西，遠別不容惜。方愁後會遠，未暇憂歲夕。強歡雖有酒，冷酌不成席。秦烹惟羊羹，隴饌有熊臘。念為兒童歲，屈指已成昔。往事今何追，忽若箭已釋。感時嗟事變，所得不償失。府卒來驅儺，矍鑠驚遠客。愁來豈有魔，煩汝為攘磔。寒梅與凍杏，嫩萼初似麥。攀條為惆悵，玉蕊何時折。不憂春豔晚，行見棄夏核。人生行樂耳，安用聲名籍。胡為獨多感，不見膏自炙。詩來苦相寬，子意遠可射。依依見其面，疑子在咫尺。兄今雖小官，幸忝佐方伯。北池近所鑿，中有汧水碧。臨池飲美酒，尚可消永日。但恐詩力弱，鬥健未免馘。詩成十日到，誰謂千里隔。一月寄一篇，憂愁何足擲。南望斜谷口，三山如犬牙。西觀五丈原，鬱屈如長蛇。有懷諸葛公，萬騎出漢巴。吏士寂如水，蕭蕭聞馬楇。公才與曹丕，豈止十倍加。顧瞻三輔間，勢若風捲沙。一朝長星墜，竟使蜀婦髽。山僧豈知此，一室老煙霞。往事逐雲散，故山依渭斜。客來空弔古，清淚落悲笳。山骨裁方斛，江珍拾淺灘。清池上几案，碎月落杯盤。老去懷三友，平生困一簞。堅姿聊自儆，秀色亦堪餐。好去髯卿舍，憑將道眼看。東坡最後供，霜雪照人寒。九疑聯綿屬衡湘，蒼梧獨在天一方。孤城吹角煙樹裡，落月未落江蒼茫。幽人拊枕坐嘆息，我行忽至舜所藏。江邊父老能說子，白鬚紅頰如君長。莫嫌瓊雷隔雲海，聖恩尚許遙相望。平生學道真實意，豈與窮達俱存亡。天其以我為箕子，要使此意留要荒。他年誰作輿地志，海南萬里真吾鄉。我性喜臨水，得潁意甚奇。到官十日來，九日河之湄。吏民笑相語，使君老而痴。使君實不痴，流水有令姿。繞郡十餘里，不駛亦不遲。上流直而清，下流曲而漪。畫船俯明鏡，笑問汝為誰。忽然生鱗甲，亂我須與眉。散為百東坡，頃刻覆在茲。此豈水薄相，與我相娛嬉。聲色與臭味，顛倒眩小兒。等是兒戲物，水中少磷淄。趙陳兩歐陽，同參天人師。觀妙各有得，共賦泛潁詩。長嫌鐘鼓聒湖山，此境蕭條卻自然。乞食遶村真為飽，無言對客本非禪。披榛覓路衝泥入，洗足關門聽雨眠。遙想後身窮買島，夜寒應聳作詩肩。朝陽照水紅光開，玉濤銀浪相徘徊。山分宿霧盡寬遠，雲駕高風馳送來。升霞彩色攲殘火，及物氣焰明纖埃。可憐極大不知已，浮生野馬悠悠哉。曳杖入寺門，輯杖挹世尊。我是玉堂仙，謫來海南村。多生宿業盡，一氣中夜存。旦隨老鴉起，飢食扶桑暾。光圓摩尼珠，照耀玻璃盆。來従佛印可，稍覺魔忙奔。閒看樹轉午，坐到鐘鳴昏。斂收平生心，耿耿聊自溫。五年一夢南司州，飢寒疾病為子憂。東來六月井無水，仰看古堰橫奔牛。平生管鮑我知子，今日陳蔡誰従丘。夜航爭渡泥水澀，牽挽直欲來瓜洲。自言嗜酒得風痺，故鄉不敢居溫柔。空將泛愛救溝壑，衰病不復従前樂。今年太守真臥龍，笑語炎天出冰雹。時低九尺蒼鬚髯，過我三間小池閣。故人改觀爭來賀，小兒不信猶疑錯。為君置酒飲且哦，草間秋蟲亦能歌。可憐老驥真老矣，無心更秣天山禾。此帶閱人如傳舍，流傳到我亦悠哉。錦袍錯落差相稱，乞與佯狂老萬回。翠柏不知秋，空庭失搖落。幽人得嘉蔭，露坐方獨酌。月華稍澄穆，霧氣尤清薄。小兒亦何知，相語翁正樂。銅爐燒柏子，石鼎煮山藥。一杯賞月露，永珍紛醻酢。此生獨何幸，風纜欣初泊。逝逃顏跖網，行赴松喬約。莫嫌風有待，漫欲戲寥廓。泠然心境空，彷彿來笙鶴。天教日飲欲全絲，美酒生林不待儀。自漉疏巾邀醉客，更將空殼付冠師。?《前漢·高祖紀注》雲：薛有作冠師。?規摹簡古人爭看，簪導輕安發不知。更著短檐高屋帽，東坡何事不違時。今日散幽憂，彈冠及新沐。況聞萬里孫，已報三日浴。朋來四男子，大壯泰臨復。開書喜見面，未飲春生腹。無官一身輕，有子萬事足。舉家傳吉夢，殊相驚凡目。爛爛開眼電，磽磽峙頭玉。?李賀詩云：頭玉磽磽眉宇翠，杜郎生得真男子。?但令強筋骨，可以耕衍沃。不須富文章，端解耗紙竹。君歸定何日，我計久已熟。長留五車書，要使九子讀。?吾與子由共九孫男矣。?簞瓢有內樂，軒冕無流矚。人言適似我，窮達已可卜。早謀二頃田，莫待八州督。?吾前後典八州。?安眠海自運，浩浩潮黃宮。日出露未晞，鬱郁濛霜鬆。老櫛従我久，齒疏含清風。一洗耳目明，習習萬竅通。少年苦嗜睡，朝謁常匆匆。爬搔未雲足，已困冠巾重。何異服轅馬，沙塵滿風??。琱鞍響珂月，實與杻械同。解放不可期，枯柳豈易逢。誰能書此樂，獻與腰金翁。上天不難知，好惡與我一。方其未定間，人力破陰騭。少忍待其定，報應真可必。季氏生而仁，觀過見其實。端如柳下惠，焉往不三黜。天有時而定，壽考未易畢。兒孫七男子，?三子四孫。?次第皆逢吉。遙知設羅門，獨掩懸罄室。回思十年事，無愧篋中筆。但願白髮兄，年年作生日。靈壽扶孔光，菊潭飲伯始。雖雲閒草木，豈樂蒙此恥。一時偶收用，千載相瘢aa39。海南無嘉植，野果名黃子。堅瘦多節目，天材任操倚。嗟我始剪裁，世用或緣此。貴従老夫手，往配先生幾。相従歸故山，不愧仙人杞。?《本草》：枸杞一名仙人杖。?我似老牛鞭不動，雨滑泥深四蹄重。汝如黃犢走卻來，海闊山高百程送。庶幾門戶有八慈，不恨居鄰無二仲。他年汝曹笏滿床，中夜起舞踏破甕。會當洗眼看騰躍，莫指痴腹笑空洞。譽兒雖是兩翁癖，積德已自三世種。豈惟萬一許生還，尚恐九十煩珍従。六子晨耕簞瓢出，眾婦夜績燈火共。春秋古史乃家法，詩筆離騷亦時用。但令文字還照世，糞土腐餘安足夢。小酒生黎法，幹糟瓦盎中。芳辛知有毒，滴瀝取無窮。凍醴寒初泫，春醅暖更饛。華夷兩樽合，醉笑一歡同。里閈峨山北，田園震澤東。歸期那敢說，安訊不曾通。鶴鬢驚全白，犀圍尚半紅。愁顏解符老，壽耳鬥吳翁。得谷鵝初飽，亡貓鼠益豐。黃姜收土芋，蒼耳斫霜叢。兒瘦緣儲藥，奴肥為種鬆。頻頻非竊食，數數尚乘風。河伯方誇若，靈媧自舞馮。歸途陷泥淖，炬火燎茅蓬。膝上王文度，家傳張長公。和詩仍醉墨，戲海亂群鴻。?符、吳皆坐客，其餘皆即事實錄也。?賓鴻社燕巧相違，白鶴峰頭白板扉。石建方欣洗牏廁，姜龐不解嘆?蕭蝛。一龕京口嗟春夢，萬炬錢塘憶夜歸。合浦賣珠無復有，當年笑我泣牛衣。汝陽真天人，絹帽著紅槿。纏頭三百萬，不買一微哂。共誇青山峰，曲盡花不隕。當時謫仙人，逸韻謝封畛。詩成天一笑，永珍解寒窘。驚開小桃杏，不待雷發軫。餘波尚涓滴，乞與居易稹。爾來誰復見，前輩風流盡。寂寞兩詩人，殘紅對櫻筍。飢腸得一醉，妙語傳不泯。君來恨不與，更復相牽引。我老心已灰，空煩扇餘燼。天遊照六鑿，虛空掃充牣。懸知色竟空，那復嗜烏吻。蕭然一方丈，居士老龐蘊。散花従滿裓，不答天女問。故人猶故日，怨句寫餘恨。疑我此心在，遮防費欄楯。應虞已斃蛇，折尾時一蠢。仄聞孟光賢，未學處仲忍。（開閣放出，事見本傳。）寄招應已足，左右侍雲鬢。何時花月夜，羊酒謝不敏。此生如幻耳，戲語君勿慍。應同亡是公，一對子虛聽。．布算以步五星，不如仰觀之捷；吹律以求中聲，不如耳齊之審。鉛汞以為藥，策易以候火，不如天造之真也。是故神宅空，樂出虛，蹋?匊者以氣升，孰能推是理以求天造之藥乎？於此有物，其名曰真一，遠遊先生方治此道，不飲不食，而飲此酒，食此藥，居此堂。予亦竊其一二，故作《真一》之歌。其詞曰：空中細莖插天芒，不生沮澤生陵岡。涉閱四氣更六陽，森然不受螟與蝗。飛龍御月作秋涼，蒼波改色屯雲黃。天旋雷動玉塵香，起搜十裂照坐光。跏趺牛噍安且詳，動搖天關出瓊槳。壬公飛空丁女藏，三伏遇井了不嘗。釀為真一和而莊，三杯儼如侍君王。湛然寂照非楚狂，終身不入無功鄉。關右土酥黃似酒，揚州雲液卻如酥。欲從元放覓拄杖，忽有麴生來坐隅。對雪不堪令飽暖，隔船應已厭歌呼。明朝積玉深三尺，高枕床頭尚一壺。再世忠清德，三朝翊贊勳。功成不歸國，就訪敢忘君。舊學嚴詩律，餘威靖塞氛。何當繼韓奕，故吏總能文。西第開東閣，初筵點後塵。笙歌邀白髮，燈火樂青春。扶路三更罷，回頭一夢新。賦詩猶墨溼，把卷獨沾巾。與君相從非一日，筆勢翩翩疑可識。平生謾說古戰場，過眼終迷日五色。我慚不出君大笑，行止皆天子何責。青袍白紵五千人，知子無怨亦無德。買羊酤酒謝玉川，為我醉倒春風前。歸家但草凌雲賦，我相夫子非臞仙。老翁山下玉淵回，手植青松三萬栽。父老得書知我在，小軒臨水為君開。試看一一龍蛇活，更聽蕭蕭風雨哀。便與甘棠同不剪，蒼髯白甲待歸來。十二東秦比漢京，去年古寺共題名。早衰怪我遽如許，苦學憐君太瘦生。茅屋擬歸田二頃，金丹終掃雪千莖。何人更似蘇司業，和遍新詩滿洛城。使君不用山鞠窮，饑民自逃泥水中。欲將百瀆起凶歲，免使甔石愁揚雄。西湖雖小亦西子，縈流作態清而豐。千夫餘力起三閘，焦陂下與長淮通。十年憔悴塵土窟，清瀾一洗啼痕空。王孫本自有仙骨，平生宿衛明光宮。一行作吏人不識，正似雲月初朦朧。時臨此水照冰雪，莫遣白髮生秋風。定須卻致兩黃鵠，新與上帝開濯龍。湖成君歸侍帝側，燈花已綴釵頭蟲。（予以潁人苦飢，奏乞留黃河夫萬人，修境內溝洫，詔許之。因以餘力浚治此湖。）乘槎遠引神仙客，萬里清風上海濤。回首不知沙界小，飄衣猶覺色塵高。須彌有頂低垂日，兜率無根下戴鰲。釋梵茫然齊劫火，飛雲不覺醉陶陶。朝陽照水紅光開，玉濤銀浪相徘徊。山分宿霧盡寬遠，雲駕高風馳送來。升霞影色欹殘火，及物氣焰明纖埃。可憐極大不知已，浮生野馬悠悠哉。西湖天下景，遊者無愚賢。深淺隨所得，誰能識其全。嗟我本狂直，早為世所捐。獨專山水樂，付與寧非天。三百六十寺，幽尋遂窮年。所至得其妙，心知口難傳。至今清夜夢，耳目餘芳鮮。君持使者節，風采爍雲煙。清流與碧巘，安肯為君妍。胡不屏騎従，暫借僧榻眠。讀我壁間詩，清涼洗煩煎。策杖無道路，直造意所便。應逢古漁父，葦間自延緣。問道若有得，買魚勿論錢。新苗未沒鶴，老葉方翳蟬。綠渠浸麻水，白板燒松煙。笑窺有紅頰，醉臥皆華顛。家家機杼鳴，樹樹梨棗懸。野無佩犢子，府有騎鶴仙。觀風嶠南使，出相山東賢。渡江吊狠石，過嶺酌貪泉。與君步徙倚，望彼修連娟。願及南枝謝，早隨北雁翩。歸來春酒熟，共看山櫻然。春來幽谷水潺潺，的皪梅花草棘間。一夜東風吹石裂，半隨飛雪渡關山。何人把酒慰深幽，開自無聊落更愁。幸有清溪三百曲，不辭相送到黃州。當年入蜀嘆空回，未見峨眉肯再來。童子遙知頌襦袴，使君先已洗樽罍。（李大夫，眉之賢守也。）鹿頭北望應逢雁，人日東郊尚有梅。（人日出東郊渡江，遊蟆頤山，眉之故事也。）我老不堪歌樂職，後生試覓子淵才。老翁山下玉淵回，手植青松三萬栽。父老得書知我在，小軒臨水為君開。試看一一龍蛇活，更聽蕭蕭風雨哀。便與甘棠同不翦，蒼髯白甲待歸來。（先君葬於蟆頤山之東二十餘里，地名老翁泉。君許為一往，感嘆之深，故及。）我昔少年日，種鬆滿東岡。初移一寸根，瑣細如插秧。二年黃茅下，一一攢麥芒。三年出蓬艾，滿山散牛羊。不見十餘年，想作龍蛇長。夜風破浪碎，朝露珠璣香。我欲食其膏，已伐百本桑。（煮松脂法，用桑柴灰水。）人事多乖迕，神藥竟渺茫。朅來齊安野，夾路鬚髯蒼。會開龜蛇窟，不惜斤斧瘡。縱未得茯苓，且當拾流肪。釜盎百出入，皎然散飛霜。槁死三彭仇，澡換五穀腸。青骨凝綠髓，丹田發幽光。白髮何足道，要使雙瞳方。卻後五百年，騎鶴還故鄉。月次於房歷三星，鬥牛不神箕獨靈。簸搖桑榆盡西靡，影落蘇子硯與屏。天工與我兩厭事，孰居無事為此形。與君持橐侍帷幄，同到溫室觀堯蓂。自憐太史牛馬走，伎等卜祝均倡伶。欲留衣冠掛神武，便擊雲水歸南溟。陶泓不稱管城沐，醉石可助平泉醒。故持二物與夫子，欲使妙質留天庭。但令滋液到枯槁，勿遣光景生晦冥。上書掛名豈待我，獨立自可當雷霆。我時醉眠風林下，夜與漁火同青熒。撫物懷人應獨嘆，作詩寄子誰當聽。何年顧陸丹青手，畫作《朱陳嫁娶圖》。聞道一村惟兩姓，不將門戶買崔盧。我是朱陳舊使君，（朱陳村，在徐州蕭縣。）勸耕曾入杏花村。而今風物那堪畫，縣吏催錢夜打門。仲尼憂世接輿狂，臧谷雖殊竟兩亡。吳客漫陳豪士賦，桓侯初笑越人方。名高不朽終安用，日飲無何計亦良。獨掩陳編吊興廢，窗前山雨夜浪浪。幽人無事不出門，偶逐東風轉良夜。參差玉宇飛木末，繚繞香菸來月下。江雲有態清自媚，竹露無聲浩如瀉。已驚弱柳萬絲垂，尚有殘梅一枝亞。清詩獨吟還自和，白酒已盡誰能借。不辭青春忽忽過，但恐歡意年年謝。自知醉耳愛松風，會揀霜林結茅舍。浮浮大甑長炊玉，溜溜小槽如壓蔗。飲中真味老更濃，醉裡狂言醒可怕。但當謝客對妻子，倒冠落佩従嘲罵。太守親従千騎禱，神翁遠借一杯清。雲陰黯黯將噓遍，雨意昏昏欲醞成。已覺微風吹袂冷，不堪殘日傍山明。今年秋熟君知否，應向江南飽食粳。涼飆呼不來，流汗方被體。稀星乍明滅，暗水光瀰瀰。香風過蓮芡，驚枕裂魴鯉。欠伸宿酒餘，起坐濯清泚。火雲勢方壯，未受月露洗。身微欲安適，坐待東方啟。月次於房歷三星，鬥牛不神箕獨靈。簸搖桑榆盡西靡，影落蘇子硯與屏。天工與我兩厭事，孰居無事為此形。與君持橐侍帷幄，同到溫室觀堯蓂。自憐太史牛馬走，伎等卜祝均倡伶。欲留衣冠掛神武，便擊雲水歸南溟。陶泓不稱管城沐，醉石可助平泉醒，故持二物與夫子，欲使妙質留天庭。但令滋液到枯槁，勿遣光景生晦冥。上書掛名豈待我，獨立自可當雷霆。我時醉眠風林下，夜與漁火同青熒。撫物懷人應獨嘆，作詩寄子誰當聽。若人如馬亦如班，笑履壺頭出玉關。已入西羌度沙磧，又來東海看濤山。識君小異千人裡，慰我長思十載間。西省憐君?一作鄰居?時邂逅，相逢有味是偷閒。水繞袁城樓，山圍戲馬臺。古來豪傑地，千載有餘哀。隆準飛上天，重瞳亦成灰。白門下呂布，大星隕臨淮。尚想劉德輿，置酒此徘徊。爾來苦寂寞，廢圃多蒼苔。河從百步響，山到九里回。山水自相激，夜聲轉風雷。蕩蕩清河堧，黃樓我所開。秋月墮城角，春風搖酒杯。遲君為座客，新詩出瓊瑰。樓成君已去，人事固多乖。他年君倦遊，白首賦歸來。登樓一長嘯，使君安在哉。君家稻田冠西蜀，搗玉揚珠三萬斛。塞江流aa24起書樓，碧瓦朱欄照山谷。傾家取樂不論命，散盡黃金如轉燭。惟餘舊書一百車，方舟載入荊江曲。江上青山亦何有，伍洲遙望劉郎藪。明朝寒食當過君，請殺耕牛壓私酒。與君飲酒細論文，酒酣訪古江之濆。仲謀公瑾不須吊，一酹波神英烈君。（杭州伍子胥廟封英烈王。）多君貴公子，愛山如愛色。心隨葉舟去，夢繞千山碧。新詩到中路，令我喜折屐。古來軒冕徒，操舍兩悲忄慄。數朝辭簪笏，兩腳得暫赤。歸來不入府，卻走湖上宅。寵辱吾久忘，寧畏官長詰。飄然便欲去，誰在子思側。君能従我遊，出郭及未黑。解籜新篁不自持，嬋娟已有歲寒姿。要看凜稟霜前意，須待秋風粉落時。記其云何也次韻答之退之仙人也，遊戲於斯文。談笑出偉奇，鼓舞南海神。頃年三韓使，幾為鮫鱷吞。歸來築祠宇，要使百賈奔。（板橋，商賈所聚。）我欲遷其廟，下數浮空群。（謂登州海市。）移書竟不従，信非磊落人。公胡為拳拳，系此空中雲。作詩頌其美，何異刻劍痕。我今已括囊，象在六四坤。鐘鼓江南岸，歸來夢自驚。浮雲時事改，孤月此心明。雨已傾盆落，詩仍翻水成。二江爭送客，木杪看橋橫。未來不可招，已過那容遣。中間現在心，一一風輪轉。自従一生二，巧曆莫能衍。不如袖手坐，六用都懷卷。風雷生謦欬，萬竅自號喘。詩人思無邪，孟子內自反。大珠分一月，細綆合兩繭。累然掛禪床，妙用夫豈淺。朝來取飯化，乃是維摩遣。全鋒雖未露，半藏已曾轉。說有陋裴頠，談無笑王衍。看經聊爾耳，遮眼初不卷。三吒故自醒，一吷何由喘。請歸視故櫝，靜夜珠當反。安居三十年，古衲磨山繭。持珠尚默坐，豈是功用淺。潭潭古屋雲幕垂，省中文書如亂絲。忽見伯時畫天馬，朔風胡沙生落錐。天馬西來従西極，勢與落日爭分馳。龍膺豹股頭八尺，奮迅不受人間羈。元狩虎脊聊可友，開元玉花何足奇。伯時有道真吏隱，飲啄不羨山樑雌。丹青弄筆聊爾耳，意在萬里誰知之。幹惟畫肉不畫骨，而況失實空餘皮。煩君巧說腹中事，妙語欲遣黃泉知。君不見韓生自言無所學，廄馬萬匹皆吾師。八月十五夜，月色隨處好。不擇茅檐與市樓，況我官居似蓬島。鳳咮堂前野桔香，劍潭橋畔秋荷老。八月十八潮，壯觀天下無。鯤鵬水擊三千里，組練長驅十萬夫。紅旗青蓋互明滅，黑沙白浪相吞屠。人生會合古難必，此景此行那兩得。願君聞此添蠟燭，門外白袍如立鵠。我生幾冬至，少小如昨日。當時事父兄，上壽拜脫膝。十年閱凋謝，白髮催衰疾。瞻前惟兄三，顧後子由一。近者隔濤江，遠者天一壁。今朝復何幸，見此萬里侄。憶汝總角時，啼笑為梨慄。今來能慷慨，志氣堅鐵石。諸孫行復爾，世事何時畢。詩成卻超然，老淚不成滴。閒燕言仁義，是非安可無。非非義之屬，是是仁之徒。非非近乎訕，是是近乎諛。當為感麟翁，善惡分錙銖。抑為阮嗣宗，臧否兩含糊。劉君有家學，三世道益孤。陳古以刺今，紬史行天誅。皎如大明鏡，百陋逢一姝。鶚立時四顧，何由擾群狐。作堂名是是，自說行坦途。孜孜稱善人，不善自遠徂。願君置座右，此語禹所謨。春雲陰陰雪欲落，東風和冷驚羅幕。漸看遠水綠生漪，未放小桃紅入萼。佳人瘦盡雪膚肌，眉斂春愁知為誰。深院無人剪刀響，應將白紵作春衣。垂柳陰陰日初永，蔗漿酪粉金盤冷。簾額低垂紫燕忙，蜜脾已滿黃蜂靜。高樓睡起翠眉嚬，枕破斜紅未肯勻。玉腕半揎雲碧袖，樓前知有斷腸人。新愁舊恨眉生綠，粉汗餘香在蘄竹。象床素手熨寒衣，爍爍風燈動華屋。夜香燒罷掩重扃，香霧空濛月滿庭，抱琴轉軸無人見，門外空聞裂帛聲。霜葉蕭蕭鳴屋角，黃昏鬥覺羅衾薄。夜風搖動鎮帷犀，酒醒夢迴聞雪落。起來呵手畫雙鴉，醉臉輕勻襯眼霞。真態香生誰畫得，玉如纖手嗅梅花。元章作書日千紙，平生自苦誰與美。畫地為餅未必似，要令痴兒出饞水。錦囊玉軸來無趾，粲然奪真疑聖智。忍飢看書淚如洗，至今魯公餘乞米。餘杭自是山水窟，仄聞吳興更清絕。湖中桔林新著霜，溪上苕花正浮雪。顧渚茶牙白於齒，梅溪木瓜紅勝頰。吳兒鱠縷薄欲飛，未去先說饞涎垂。亦知謝公到郡久，應怪杜牧尋春遲。鬢絲只好封禪榻，湖亭不用張水嬉。聞君有婦賢且廉，勸君慎勿為楚相。不羨紫駝分御食，自遣赤腳沽村釀。嗟君老狂不知愧，更吟醜婦惡嘲謗。諸生聞語定失笑，冬暖號寒臥無悵。碧香近出帝子家，鵝兒破殼酥流盎。不學劉伶獨自飲，一壺往助齊眉餉。三館曝書防蠹毀，得見來禽與青李。秋蛇春蚓久相雜，野鶩家雞定誰美。玉函金鑰天上來，紫衣敕使親臨啟。紛綸過眼未易識，磊落掛壁空雲委。歸來妙意獨追求，坐想蓬山二十秋。怪君何處得此本，上有桓玄寒具油。巧偷豪奪古來有，一笑誰似痴虎頭。君不見長安永寧裡，王家破垣誰復修。元章作書日千紙，平生自苦誰與美。畫地為餅未必似，要令痴兒出饞水。錦囊玉軸來無趾，粲然奪真疑聖智。忍飢看書淚如洗，至今魯公餘乞米。詩老囊空一不留，百番曾作百金收。（永叔以澄心百幅遺聖俞，聖俞有詩。）知君也厭雕肝腎，分我江南數斛愁。君家家學陋相如，宜與諸儒論石渠。古紙無多更分我，自應給札奏新書。古井沒荒萊，不食誰為惻。瓶罌下兩綆，蛙蚓飛百尺。腥風被泥滓，空響聞點滴。上除青青芹，下洗鑿鑿石。沾濡愧童僕，杯酒暖寒慄。白水漸泓渟，青天落寒碧。云何失舊穢，底處來新潔。井在有無中，無來亦無失。君家家學陋相如，宜與諸儒論石渠。古紙無多更分我，自應給札奏新書。莫道長鬆浪得名，能教覆額兩眉青。便將徑寸同千尺，知有奇功似茯苓。憑君說與埋輪使，速寄長鬆作解嘲。（送張天覺詩有埋輪及河東慳之語。）無復青粘和漆葉，枉將鍾乳敵仙茅。臨皋亭中一危坐，三見清明改新火。溝中枯木應笑人，鑽斫不然誰似我。黃州使君憐久病，分我五更紅一朵。従來破釜躍江魚，只有清詩嘲飯顆。起攜蠟炬繞空屋，欲事烹煎無一可。為公分作無盡燈，照破十方昏暗鎖。太行西來萬馬屯，勢與岱嶽爭雄尊。飛狐上黨天下脊，半掩落日先黃昏。削成山東二百郡，氣壓代北三家村。千峰右卷矗牙帳，崩崖鑿斷開土門。朅來城下作飛石，一炮驚落天驕魂。承平百年烽燧冷，此物僵臥枯榆根。畫師爭摹雪浪勢，天工不見雷斧痕。離堆四面繞江水，坐無蜀士誰與論。老翁兒戲作飛雨，把酒坐看珠跳盆。此身自幻孰非夢，故園山水聊心存。脯青苔，炙青蒲，爛蒸鵝鴨乃瓠壺。煮豆作乳脂為酥，高燒油燭斟蜜酒，貧家百物初何有。古來百巧出窮人，蒐羅假合亂天真。詩書與我為麴櫱，醞釀老夫成搢紳。質非文是終難久，脫冠還作扶犁叟。不如蜜酒無燠寒，冬不加甜夏不酸。老夫作詩殊少味，愛此三篇如酒美。封胡羯末已可憐，不知更有王郎子。若言琴上有琴聲，放在匣中何不鳴？若言聲在指頭上，何不於君指上聽？我淚猶可拭，日遠當日忘。母哭不可聞，欲與汝俱亡。故衣尚縣架，漲乳已流床。感此欲忘生，一臥終日僵。中年忝聞道，夢幻講已詳。儲藥如丘山，臨病更求方。仍將恩愛刃，割此衰老腸。知迷欲自反，一慟送餘傷。太守親從千騎禱，神翁遠借一杯清。雲陰黯黯將噓遍，雨意昏昏欲醞成。已覺微風吹袂冷，不堪殘日傍山明。今年秋熟君知否，應向江南飽食粳。春山磔磔鳴春禽，此間不可無我吟。路長漫漫傍江浦，此間不可無君語。金魚池邊不見君，追君直過定山村。路人皆言君未遠，騎馬少年清且婉。風巖水穴舊聞名，只隔山溪夜不行。溪橋曉溜浮梅萼，知君繫馬巖花落。出城三日尚逶遲，妻孥怪罵歸何時。世上小兒誇疾走，如君相待今安有。江上西山半隱堤，此邦臺館一時西。南堂獨有西南向，臥看千帆落淺溪。暮年眼力嗟猶在，多病顛毛卻未華。故作明窗書小字，更開幽室養丹砂。他年雨夜困移床，坐厭愁聲點客腸。一聽南堂新瓦響，似聞東塢小荷香。山家為割千房蜜，稚子新畦五畝蔬。更有南堂堪著客，不憂門外故人車。掃地焚香閉閣眠，簟紋如水帳如煙。客來夢覺知何處，掛起西窗浪接天。次韻子由種杉竹吏散庭空雀噪檐，閉門獨宿夜厭厭。似聞梨棗同時種，應與杉篁刻日添。糟曲有神薰不醉，雪霜誇健巧相沾。先生坐待清陰滿，空使人人嘆滯淹。故國非喬木，興王有世臣。嗟餘後死者，猶及老成人。德業經文武，風流表縉紳。空餘行樂地，處處泣遺民。再世忠清德，三朝翼贊勳。功成不歸國，就訪敢忘君。舊學嚴詩律，餘威靖塞氛。何當繼韓奕，故吏總能文。西第開東閣，初筵點後塵。笙歌邀白髮，燈火樂青春。扶路三更罷，回頭一夢新。賦詩猶墨溼，把卷獨沾巾。西湖三載與君同，馬入塵埃鶴入籠。東海獨來看出日，石橋先去踏長虹。遙知別後添華髮，時向樽前說病翁。所恨蜀山君未見，他年攜手醉郫筒。何人把酒慰深幽？開自無聊落更愁。幸有清溪三百曲，不辭相送到黃州。我飲不盡器，半酣尤味長。籃輿湖上歸，春風吹面涼。行到孤山西，夜色已蒼蒼。清吟雜夢寐，得句旋已忘。尚記梨花村，依依聞暗香。入城定何時，賓客半在亡。睡眼忽驚矍，繁燈鬧河塘。市人拍手笑，狀如失林aa14。始悟山野姿，異趣難自強。人生安為樂，吾策殊未良。雪髯霜鬢語傖獰，澹盪園林取次行。要識將軍不凡意，従來只啜小人羹。（是日散父老酒食。）西園牡籥夜沉沉，尚有遊人臥柳陰。鶴睡覺時風露下，落花飛絮滿衣襟。鬱郁蒼髯真道友，絲絲紅萼是鄉人。（蒼髯，鬆也。紅萼，海棠也。）何時翠竹江村路，送我柴門月色新。江夏無雙種奇茗，汝陰六一誇新書。磨成不敢付僮僕，自看湯雪生璣珠。列仙之儒瘠不腴，只有病渴同相如。明年我欲東南去，畫舫何妨宿太湖。?《歸田錄》草茶以雙井為第一。畫舫宿太湖，比渚貢茶故事。?青鳥銜巾久欲飛，黃鶯別主更悲啼。殷勤莫忘分攜處，湖水東邊鳳嶺西。過淮風氣清，一洗塵埃容。水木漸幽茂，菰蒲雜游龍。可憐夜合花，青枝散紅茸。美人遊不歸，一笑當誰供。故園在何處，已偃手種鬆。我行忽失路，歸夢山千重。聞君有負郭，二頃收橫従。卷野畢秋獲，殷床聞夜舂。樂哉何所憂，社酒粥面aa38。宦遊豈不好，毋令到千鍾。亦知壺子不死，敢問老聃所遊。瑟瑟寒松露骨，眈眈病虎垂頭。莫言西蜀萬里，且到南華一遊。扶病江邊送客，杖拏浦口回頭。老去此生一訣，興來明日重遊。臥聞三老白事，半夜南風打頭。雄雉曳修尾，驚飛向日斜。空中紛格鬥，彩羽落如花。喧呼勇不顧，投網誰復嗟。百錢得一雙，新味時所佳。烹煎雜雞鶩，爪距漫槎牙。誰知化為蜃，海上落飛鴉。治生不求富，讀書不求官。譬如飲不醉，陶然有餘歡。君看龐德公，白首終泥蟠。豈無子孫念，顧獨遺以安。鹿門上冢回，床下拜龍鸞。躬耕竟不起，耆舊節獨完。念汝少多難，冰雪落綺紈。五子如一人，奉養真色難。烹雞獨饋母，自饗苜蓿槃。口腹恐累人，寧我食無肝。西來四千裡，敝袍不言寒。秀眉似我兄，亦復心閒寬。忽然舍我去，歲晚留餘酸。我豈軒冕人，青雲意先闌。汝歸蒔鬆菊，環以青琅玕。榿陰三年成，可以掛我冠。清江入城郭，小圃生微瀾。相従結茅舍，曝背談金鑾。東川得望郎，坐與西爭重。高風傾石室，舊學鄙文冢。蜀人安使君，所至野不聳。竹馬迎細侯，大錢送劉寵。遙知句溪路，老稚相扶擁。看畫古叢祠，百怪朝幽拱。牛頭與兜率，雲木蔚堆壟。醉鄉追舊遊，筆陣賈餘勇。聊將詩酒樂，一掃簿書冗。西風吹好句，珠玉本無踵。（劉蛻《文冢銘》，在梓州。）八境見圖畫，鬱孤如舊遊。山為翠浪湧，水作玉虹流。日麗崆峒曉，風酣章貢秋。丹青未變葉，鱗甲欲生洲。嵐氣昏城樹，灘聲入市樓。煙雲侵嶺路，草木半炎州。故國千峰外，高臺十日留。他年三宿處，準擬系歸舟。醒各賦一篇明日朝中以示定國也天風淅淅飛玉沙，詔恩歸沐休早衙。遙知清虛堂裡雪，正似薝蔔林中花。出門自笑無所詣，呼酒持勸惟君家。踏冰凌兢戰疲馬，扣門剝啄驚寒鴉。羨君五字入詩律，欲與六出爭天葩。頭風已倩檄手愈，背癢恰得仙爪爬。銀瓶瀉油浮蟻酒，紫碗鋪粟盤龍茶。幅巾起作瞿?鵒舞，疊鼓誰摻漁陽撾。九衢燈火雜夢寐，十年聚散空諮嗟。明朝握手殿門外，共看銀闕暾朝霞。水性故自清，不清或撓之。君看此廉泉，五色爛摩尼。廉者為我廉，我以此名為。有廉則有貪，有慧則有痴。誰為柳宗元，孰是吳隱之。漁父足豈潔，許由耳何淄。紛然立名字，此水了不知。譭譽有時盡，不知無盡時。朅來廉泉上，捋須看鬢眉。好在水中人，到處相娛嬉。心有何求遣病安，年來古井不生瀾。祗愁戲瓦閒童子，卻作泠泠一水看。楚山澹無塵，贛水清可厲。散策塵外遊，麾手謝此世。山高惜人力，十步輒一憩。卻立浮雲端，俯視萬井麗。幽人宴坐處，龍虎為斬薙。馬駒獨何疑，豈墮山鬼計。夜垣非助我，謬敬欲其逝。戲留一轉語，千載起攘袂。小閣低窗臥宴溫，瞭然非默亦非言。維摩示病吾真病，誰識東坡不二門。愛之義也山中舉頭望日邊，長安不見空雲煙。歸來長安望山上，時移事改應潸然。管絃去盡賓客散，惟有馬埒編金泉。渥窪故自千里足，要飽風雪輕山川。屈居華屋啖棗脯，十年俯仰龍旗前。卻因病瘦出奇骨，監車之厄寧非天。風流文采磨不盡，水墨自與詩爭妍。畫山何必山中人，田歌自古非知田。鄭虔三絕君有二，筆勢挽回三百年。欲將巖谷亂窈窕，眉峰修嫮誇連娟。人間何有春一夢，此身將老蠶三眠。山中幽絕不可久，要作平地家居仙。能令水石長在眼，非君好我當誰緣。願君終不忘在莒，樂時更賦囚山篇。（柳子厚有《囚山賦》。）雙闕浮空照短亭，至今猿鳥嘯青熒。君王自此西巡狩，再使魚龍舞洞庭。蜀人文賦楚人辭，堯在崇山舜九疑。聖主若非真得道，南來萬里亦何為。嶺海東南月窟西，功成天已錫玄圭。此方定是神仙宅，禹亦東來隱會稽。天公胡為不自憐，結土融石為銅山。萬人探斫富媼泣，只有金帛資豪奸。脫身獻佛意可料，一瓦坐待千金還。月華三火豈天意，至今茇舍依榛菅。僧言此地本龍象，興廢反掌曾何艱。高巖夜吐金碧氣，曉得異石青斕斑。坑流窟發錢湧地，暮施百鎰朝千鍰。此山出寶以自賊，地脈已斷天應慳。我願銅山化南畝，爛漫黍麥蘇煢鰥。道人修道要底物，破鐺煮飯茅三間。寬詔隨春出內朝，三軍喜氣挾狐貂。鏤銀錯落翻斜月，剪綵繽紛舞慶霄。臘雪強飛才到地，（前一日微雪。）曉風偷轉不驚條。脫冠徑醉應歸臥，便腹従人笑老韶。（是日幕次賜酒。）無限青山散不收，雲奔浪捲入簾鉤。直將眼力為疆界，何啻人間萬戶侯。聞說樓居似地仙，不知門外有塵寰。幽人隱几寂無語，心在飛鴻滅沒間。近從章子聞渠說，苦道商人望汝來。說客有靈慚直道，逋翁久沒厭凡才。夷音僅可通名姓，癭俗無由辨頸腮。答策不堪宜落此，上書求免亦何哉。辭官不出意誰知，敢向清時怨位卑。萬事悠悠付杯酒，流年冉冉入霜髭。策曾忤世人嫌汝，易可忘憂家有師。此外知心更誰是，夢魂相覓苦蔘差。夢繞吳山卻月廊，白梅盧橘覺猶香。會稽且作須臾意，從此歸田策最良。身閒曷不長閉口，天寒正好深藏手。吟詩寫字有底忙，未脫多生宿塵垢。不蒙譏訶子厚疾，反更刻畫無鹽醜。徵西自有家雞肥，太白應驚飯山瘦。與君相従知幾日，東風待得花開否。撥棄萬事勿復談，百觚之後那辭酒。東南此去幾時歸，倦鳥孤雲豈有期。斷送一生消底物，三年光景六篇詩。朝市日已遠，此身良自如。三杯軟飽後，（浙人謂飲酒為軟飽。）一枕黑甜餘。（俗謂睡為黑甜。）蒲澗疏鍾外，黃灣落木初。天涯未覺遠，處處各樵漁。高巖下赤日，深谷來悲風。擘開青玉峽，飛出兩白龍。亂沫散霜雪，古潭搖清空。餘流滑無聲，快瀉雙石谼。我來不忍去，月出飛橋東。蕩蕩白銀闕，沉沉水精宮。願隨琴高生，腳踏赤鯶公。手持白芙蕖，跳下清泠中。驚風擊面黃沙走，西出崤函脫塵垢。使君來自古徐州，聲振河潼殷關右。十里長亭聞鼓角，一川秀色明花柳。北臨飛檻卷黃流，南望青山如峴首。東風吹開錦繡谷，淥水翻動蒲萄酒。訟庭生草數開樽，過客如雲牢閉口。少年飲紅裙，酒盡推不去。呼來徑山下，試與洗塵霧。瘦馬惜障泥，臨流不肯渡。獨有汝南君，従我無朝暮。肯將紅塵腳，暫著白雲屨。嗟我與世人，何異笑百步。功名一破甑，棄置何用顧。更憑陶靖節，往問征夫路。龍亦戀故居，百年尚來去。至今雨雹夜，殿暗風纏霧。而我棄鄉國，大江忘北渡。便欲此山前，築室安遲暮。又恐太幽獨，歲晚霜入屨。同遊得李生，仄足隨蹇步。孔明不自愛，臨老起三顧。吾歸便卻掃，誰踏門前路。每見田園輒自招，倦飛不擬控扶搖。共疑楊惲非鋤豆，誰信劉章解立苗。老去尚貪彭澤米。夢歸時到錦江橋。宦遊莫作無家客，舉族長懸似細腰。雲海相望寄此身，那因遠適更沾巾。不辭驛騎凌風雪，要使天驕識鳳麟。沙漠回看清禁月，湖山應夢武林春。單于若問君家世，莫道中朝第一人。春風嶺上淮南村，昔年梅花曾斷魂。（予昔赴黃州，春風嶺上見梅花，有兩絕句。明年正月往岐亭，道中賦詩云：去年今日關山路，細雨梅花正斷魂。）豈知流落復相見，蠻風蜒雨愁黃昏。長條半落荔支浦，臥樹獨秀桄榔園。豈惟幽光留夜色，直恐泠豔排冬溫。松風亭下荊棘裡，兩株玉蕊明朝暾。海南仙雲嬌墮砌，月下縞衣來扣門。酒醒夢覺起繞樹，妙意有在終無言。先生獨飲勿嘆息，幸有落月窺清樽。有主還須更有賓，不如無鏡自無塵。只從半夜安心後，失卻當前覺痛人。蓬萊海上峰，玉立色不改。孤根捍滔天，雲骨有破碎。陽侯殺廉角，陰火發光彩。累累彈丸間，瑣細成珠琲。閻浮一漚耳，真妄果安在。我持此石歸，袖中有東海。垂慈老人眼，俯仰了大塊。置之盆盎中，日與山海對。明年菖蒲根，連絡不可解。倘有蟠桃生，旦暮猶可待。江南佳公子，遺我錦繡端。攬之溫如春，公子焉得寒。興雨自有時，膚寸便濛{?漫}。斂藏以自潤，牛鬥何足幹。空庭月與影，強結三友歡。我豈不足歟，要此清團團。所歡在一醉，常恐樽中幹。舍酒尚可樂，明珠如彈丸。但恐千仞雀，忽忽發虛彈。迨子閒暇時，種子田中丹。一朝涉世故，空腹容欺謾。我頃在東坡，秋菊為夕餐。永愧坡間人，布褐為我完。雪堂初覆瓦，上簟無下莞。時時亦設客，每醉筒輒殫。一笑便傾倒，五年得輕安。公子豈我徒，衣鉢傳一簞。定非郊與島，筆勢江河寬。悲吟古寺中，穿帷雪漫漫。他年記此味，芋火對懶殘。箕踞狂歌老瓦盆，燎毛燔肉似羌渾。傳呼草市來攜客，灑掃漁磯共置樽。山下黃童爭看舞，江干白骨已銜恩。（時詹方議葬暴骨。）孤雲落日西南望，長羨歸鴉自識村。季子應嗔不下機，棄家來伴碧雲師。中秋冷坐無因醉，半月長齋未肯辭。擲簡搖毫無忤色，（汪善書，託寫諸人詩。）投名入社有新詩。飛騰桂籍他年事，莫忘山中採藥時。彭城初識子，照眼白而長。異夢成先兆，（予為密州，子立未嘗相識，忽告同舍生曰：“吾夢為密州婿，何也？”已而果以子由之子妻之。）清言得未嘗。豈惟知禮意，遂欲補詩亡。（子立能詩，而有禮學。）咄咄真相逼，諸生敢雁行。非無伯鸞志，獨有子云悲。恨子非天合，猶能使我思。兒曹莫悽慟。老眼欲枯萎。會哭皆豪傑，誰為感舊詩。（子立與黃魯直、張文潛、晁無咎、秦少游、陳無己皆友善。）龍困嘗魚服，羊儇或虎蒙。匆匆成鬼錄，憒憒到天公。偶落藩牆上，同遊羿彀中。回看十年事，黃葉卷秋風。老人登山汗如濯，到山困臥呼不覺。覺來五鼓日三竿，始信孤雲天一握。（古語云：孤雲兩角，去天一握。）平生未省出艱險，兩足慣曾行犖确。含暉亭上望東溟，凌霄峰頭挹南嶽。共愛絲杉翠絲亂，誰見玉芝紅玉琢。白雲何事自來往，明月長圓無晦朔。（山有白雲峰、明月庵。）冢上雞鳴猶憶欽，山前鳳舞遠征璞。雪窗馴兔元不死，煙嶺孤猿苦難捉。従來白足傲死生，不怕黃巾把刀槊。榻上雙痕凜然在，劍頭一吷何須角。（以上皆山中故事。）嗟我昏頑晚聞道，與世齟齬空多學。靈水先除眼界花，（龍井水洗眼有效。）清詩為洗心源濁。騷人未要逃競病，禪老但喜聞剝啄。此生更得幾回來，従今有暇無辭數。白髮長嫌歲月侵，病眸兼怕酒杯深。南屏老宿閒相過，東閣郎君懶重尋。試碾露芽烹白雪，休拈霜蕊嚼黃金。扁舟又截平湖去，欲訪孤山支道林。湖上青山翠作堆，蔥蔥郁郁氣佳哉。笙歌叢裡抽身出，雲水光中洗眼來。白足赤髭迎我笑，拒霜黃菊為誰開。明年桑苧煎茶處，憶著衰翁首重回。（皎然有《九日與陸羽煎茶》詩，羽自號桑苧翁。餘來年九日去此久矣。）曲士賦懷沙，草木傷莽莽。德人無荊棘，坐失嶺嶠阻。我兄瑚璉姿，流落瘴江浦。淨眼見桃花，紛紛墮紅雨。蕭然振衣裓，笑問散花女。我觀解語花，粉色如黃土。一言破千偈，況爾初不語。可憐一轉話，他日如何舉。故復此微吟，聊和鷗鴉櫓。江邊閒草木，閒客當為主。爾來子美瘦，正坐作詩苦。袖手焚筆硯，清篇真漫與。願兄理北轅，六轡去如組。上林桃花開，水暖鴻北翥。雲師來寶山，一住十五秋。讀書嘗閉戶，客至不舉頭。去年造其室，清坐忘百憂。我初無言說，師亦無對酬。今來複扣門，空房但颼飀。雲已滅無餘，薪盡火不留。卻疑此室中，常有斯人不。所遇孰非夢，事過吾何求。異時長笑王會稽，野鶩羶腥汙刀幾。暮年卻得庾安西，自厭家雞題六紙。二子風流冠當代，顧與兒童爭慍喜。秦王十八已龍飛，嗜好晚將蛇蚓比。我生百事不掛眼，時人謬說雲工此。世間有癖念誰無，傾身障簏尤堪鄙。人生當著幾兩屐，定心肯為微物起。此墨足支三十年，但恐風霜侵發齒。非人磨墨墨磨人，瓶應未罄罍先恥。逝將振衣歸故國，數畝荒園自鋤理。作書寄君君莫笑，但覓來禽與青李。一螺點漆便有餘，萬灶燒鬆何處使。君不見永寧第中扌壽龍麝，列屋閒居清且美。倒暈連眉秀嶺浮，雙鴉畫鬢香雲委。時聞五斛賜蛾綠，不惜千金求獺髓。聞君此詩當大笑，寒窗冷硯冰生水。寒窗孤坐凍生瓶，尚把遺編照露螢。閣束九師新得妙，夢吞三畫舊通靈。斷絃掛壁知音喪，（師與契嵩深相知，時已逝矣。）揮塵空山亂石聽。齋罷何須更臨水，胸中自有洗心經。彼美玉山果，粲為金盤實。瘴霧脫蠻溪，清樽奉佳客。客行何以贈，一語當加璧。祝君如此果，德膏以自澤。驅攘三彭仇，已我心腹疾。願君如此木，凜凜傲霜雪。斫為君倚幾，滑淨不容削。物微興不淺，此贈毋輕擲。岐陽九月天微雪，已作蕭條歲暮心。短日送寒砧杵急，冷官無事屋廬深。愁腸別後能消酒，白髮秋來已上簪。近買貂裘堪出塞，忽思乘傳問西琛。江上同舟詩滿篋，鄭西分馬涕垂膺。未成報國慚書劍，豈不懷歸畏友朋。官舍度秋驚歲晚，寺樓見雪與誰登。遙知讀《易》東窗下，車馬敲門定不應。病中聞汝免來商，旅雁何時更著行。遠別不知官爵好，思歸苦覺歲年長。著書多暇真良計，従宦無功謾去鄉。惟有王城最堪隱，萬人如海一身藏。近従章子聞渠說，苦道商人望汝來。說客有靈慚直道，逋翁久沒厭凡才。夷音僅可通名姓，癭俗無由辨頸腮。答策不堪宜落此，上書求免亦何哉。（章子，惇也。）辭官不出意誰知，敢向清時怨位卑。萬事悠悠付杯酒，流年冉冉入霜髭。策曾忤世人嫌汝，《易》可忘憂家有師。此外知心更誰是，夢魂相覓苦蔘差。吾州下邑生劉季，誰數區區張與李。（來詩有張僕射、李臨淮之句。）重瞳遺?亦已塵埃，惟有黃樓臨泗水。（郡有廳事，俗謂之霸王廳，相傳不可坐，僕拆之以蓋黃樓。）而今太守老且寒，俠氣不洗儒生酸。猶勝白門窮呂布，欲將鞍馬事曹瞞。每得君詩如得書，宣心寫妙書不如。眼前百種無不有，知君一以詩驅除。傳聞都下十日雨，青泥沒馬街生魚。舊雨來人今不來，油然獨酌臥清虛。（堂名。）我雖作郡古云樂，山川信美非吾廬。願君不廢重九約，念此衰冷勤呵噓。異時長怪謫仙人，舌有風雷筆有神。聞道騎鯨遊汗漫，憶嘗捫蝨話悲辛。氣吞餘子無全目，詩到諸郎尚絕倫。白髮故交空掩卷，淚河東注問蒼旻。嫋嫋春風送渡關，娟娟霜月照生還。遲留歲暮江淮上，來往君家伯仲間。未厭冰灘吼新洛，且看鬆雪媚南山。野梅官柳何時動，飛蓋長橋待子閒。苦熱誠知處處皆，何當危坐學心齋。海螯要共詩人把，溪月行遭霧雨霾。鄉國飄零斷書信，弟兄流落隔江淮。便應築室苕溪上，荷葉遮門水浸階。蜀人衣食常苦艱，蜀人遊樂不知還。千人耕種萬人食，一年辛苦一春閒。閒時尚以蠶為市，共忘辛苦逐欣歡。去年霜降斫秋荻，今年箔積如連山。破瓢為輪土為釜，爭買不翅金與紈。憶昔與子皆童aa3，年年廢書走市觀。市人爭誇鬥巧智，野人喑啞遭欺謾。詩來使我感舊事，不悲去國悲流年。平生自是箇中人，欲向漁舟便寫真。詩句對君難出手，雲泉勸我早抽身。年來白髮驚秋速，長恐青山與世新。従此北歸休悵望，囊中收得武林春。紫蟹鱸魚賤如土，得錢相付何曾數。碧筩時作象鼻彎，白酒微帶荷心苦。運肘風生看斫鱠，隨刀雪落驚飛縷。不將醉語作新詩，飽食應慚腹如鼓。人生不滿百，一別費三年。三年吾有幾，棄擲理無還。長恐別離中，摧我鬢與顏。念昔喜著書，別來不成篇。細思平時樂，乃謂憂所緣。吾従天下士，莫如與子歡。羨子久不出，讀書蝨生氈。丈夫重出處，不退要當前。西羌解仇隙，猛士憂塞壖。廟謀雖不戰，虜意久欺天。山西良家子，錦緣貂裘鮮。千金買戰馬，百寶妝刀環。何時逐汝去，與虜試周旋。橋上游人夜未厭，共依水檻立風檐。樓中煮酒初嘗芡，月下新妝半出簾。南郭清遊繼顏謝，北窗歸臥等羲炎。人間寒熱無窮事，自笑疏頑不受痁。團扇經秋似敗荷，丹青彷佛舊松蘿。一時用舍非吾事，舉世炎時奈爾何。西方真人誰所見，衣被七寶従雙狻。當時修道頗辛苦，柏生兩肘烏巢肩。初如濛濛隱山玉，漸如濯濯出水蓮。道成一旦就空滅，奔會四海悲人天。翔禽哀響動林谷，獸鬼躑躅淚迸泉。龐眉深目彼誰子，繞床彈指性自圓。隱如寒月墮清晝，空有孤光留故躔。春遊古寺拂塵壁，遺像久此霾香菸。畫師不復寫名姓，皆雲道子口所傳。縱橫固已蔑孫鄧，有如巨鱷吞小鮮。來詩所誇孰與此，安得攜掛其旁觀。山前乳水隔塵凡，山上仙風舞檜杉。細細龍鱗生亂石，團團羊角轉空巖。馮夷窟宅非樑棟，禦寇車輿謝轡銜。世事漸艱吾欲去，永隨二子脫譏讒。去年重陽不可說，南城夜半千漚發。水穿城下作雷鳴，泥滿城頭飛雨滑。黃花白酒無人問，日暮歸來洗靴襪。豈知還復有今年，把盞對花容一呷。莫嫌酒薄紅粉陋，終勝泥中事鍬鍤。黃樓新成壁未乾，清河已落霜初殺。朝來白露如細雨，南山不見千尋剎。樓前便作海茫茫，樓下空聞櫓鴉軋。薄寒中人老可畏，熱酒澆腸氣先壓。煙消日出見漁村，遠水鱗鱗山齾齾。詩人猛士雜龍虎，楚舞吳歌亂鵝鴨。一杯相屬君勿辭，此境何殊泛清霅。平時十月幸蘭湯。玉甃瓊樑。五家車馬如水，珠璣滿路旁。翠華一去掩方床。獨留煙樹蒼蒼。至今清夜月，依前過繚牆。腥涎不滿殼，聊足以自濡。升高不知回，竟作粘壁枯。昔者子輿病且死，其友子祀往問之。跰?鮮鑑井自嘆息，造物將安以我為。今觀古塑維摩像，病骨磊嵬如枯龜。乃知至人外生死，此身變化浮雲隨。世人豈不碩且好，身雖未病心已疲。此叟神完中有恃，談笑可卻千熊羆。當其在時或問法，俯首無言心自知。至今遺像兀不語，與昔未死無增虧。田翁裡婦那肯顧，時有野鼠銜其髭。見之使人每自失，誰能與結無言師。先生英妙年，一掃千兔禿。仕進固有餘，不肯踐場屋。通闤何所傲，傲名非傲俗。定知軒冕中，享榮不償辱。豈無自安計，得失猶轉轂。先生獨揚揚，憂患莫能瀆。得如虎挾乙，失若龜藏六。茅檐聊寄寓，俯仰亦自足。東坡無邊春，方寸盡藏蓄。醉哦旁若無，獨侑一樽aa41。床頭車馬道，殘月掛疏木。朝客紛擾時，先生睡方熟。昔年罷東武，曾過北海縣。白河翻雪浪，黃土如蒸麵。桑麻冠東方，一熟天下賤。是時累饑饉，常苦盜賊變。每憐追胥官，野宿風裂面。君為淮南秀，文采照金殿。（君嘗考中進士第一人。）胡為事奔走，投筆腰羽箭。更被髯將軍，豪篇來督戰。（其兄莘老以詩寄之，皆言戰事。）親程三郡士，玉石不能衒。欲知君得人，失者亦稱善。君才無不可，要欲經百鍊。吾詩堪咀嚼，聊送別酒咽。我行汴堤上，厭見榆陰綠。千株不盈畝，斬伐同一束。及居幽囚中，亦復見此木。蠹皮溜秋雨，病葉埋牆曲。誰言霜雪苦，生意殊未足。坐待春風至，飛英覆空屋。入門無平田，石路穿細嶺。陰風生澗壑，古木翳潭井。湛盧誰復見，秋水光耿耿。鐵花秀巖壁，殺氣噤蛙黽。幽幽生公堂，左右立頑礦。當年或未信，異類服精猛。胡為百歲後，仙鬼互馳騁。窈然留新詩，讀者為悲哽。東軒有佳致，雲水麗千頃。熙熙覽生物，春意頗淒冷。我來屬無事，暖日相與永。喜鵲翻初旦，愁鳶蹲落景。坐見漁樵還，新月溪上影。悟彼良自咍，歸田行可請。人物一衰謝，微言難重尋。殷勤永嘉末，復聞正始音。清談未足多，感時意殊深。少年有奇志，欲和南風琴。荒森蜩蚻亂，廢沼蛙蟈淫。遂欲掩兩耳，臨文但噫喑。蕭然王郎子，來自緱山陰。（其婿王鞏攜來。）雲見浮丘伯，吹簫明月岑。遺聲落淮泗，蛟鼉為悲吟。願公正王度，祈招繼愔愔。役名則已勤，徇身則已媮。我誠愚且拙，身名兩無謀。始者學書判，近亦知問囚。但知今當為，敢問向所由。士方其未得，唯以不得憂。既得又憂失，此心浩難收。譬如倦行客，中路逢清流。塵埃雖未脫，暫憩得一漱。我欲走南澗，春禽始嚶呦。鞅掌久不決，爾來已徂秋。橋山日月迫，府縣煩差抽。王事誰敢愬，民勞吏宜羞。中間罹旱?，欲學喚雨鳩。千夫挽一木，十步八九休。渭水涸無泥，菑堰旋插修。對之食不飽，餘事更遑求。近日秋雨足，公餘試新篘。劬勞幸已過，朽鈍不任鎪。秋風迫吹帽，西阜可縱遊。聊為一日樂，慰此百日愁。人生百年寄鬢須，富貴何啻葭中莩。惟將翰墨留染濡，絕勝醉倒蛾眉扶。我今廢學如寒竽，久不吹之澀欲無。歲雲暮矣嗟幾餘，欲往南溪侶禽魚。秋風吹雨涼生膚，夜長耿耿添漏壺。窮年弄筆衫袖烏，古人有之我願如。終朝危坐學僧趺，閉門不出間履鳧。下視官爵如泥淤，嗟我何為久踟躕。歲月豈肯為汝居，僕伕起餐秣吾駒。石泉凍合竹無風，夜色沉沉萬境空。試問靜中閒側耳，隔窗撩亂撲春蟲。閒來披氅學王恭，姑射群仙邂逅逢。只為肌膚酷相似，繞庭無處覓行蹤。半夜欺陵範叔袍，更兼風力助威豪。地爐火暖猶無奈，怪得山林酒價高。靈壽扶來似孔光，感時懷舊一悲涼。蟾枝不獨同攀桂，雞舌還應共賜香。（亦同為郎。）等是浮休無得喪，粗分憂樂有閒忙。年來世事如波浪，鬱郁誰知柏在岡。屢把鉛刀齒步光，更遭華袞照厖涼。蘇門山上莫長嘯，薝葡林中無別香。燭燼已殘中夜刻，槐花還似昔年忙。背城借一吾何敢，慎莫樽前替戾岡。橫槎晚渡碧澗口，騎馬夜入南山谷。（音浴。）谷中暗水響瀧瀧，嶺上疏星明煜煜。寺藏巖底千萬仞，路轉山腰三百曲。風生飢虎嘯空林，月黑麏竄修竹。入門突兀見深殿，照佛青熒有殘燭。愧無酒食待遊人，旋斫杉鬆煮溪蔌。板閣獨眠驚旅枕，木魚曉動隨僧粥。起觀萬瓦鬱參差，目亂千巖散紅綠。門前商賈負椒荈，山後咫尺連巴蜀。何時歸耕江上田，一夜心逐南飛鵠。兒童龜手握輕明，斬碾槍旗入鼎烹。擬欲為之修水記，惠山泉冷釀泉清。天工呈瑞足人心，平地今聞一尺深。此為豐年報訊息，滿田何止萬黃金。萊公昔未遇，寂寞在巴東。聞道山中樹，猶餘手種鬆。江山養豪俊，禮數困英雄。執版迎官長，趨塵拜下風。當年誰刺史，應未識三公。海風吹浪去無邊，倏忽凝為萬頃田。五月涼塵渴入肺，不知價值幾多錢。高下橫斜薄又濃，破窗疏戶苦相攻。莫言造物渾無意，好醜都來失舊容。亂山圍古郡，市易帶群蠻。庾嶺春耕少，孤城夜漏閒。往時邊有警，征馬去無還。自頃方従化，年來亦款關。頗能貪漢布，但未脫金鈽。何足爭強弱，吾民盡玉顏。猶恨溪堂淺，更穿修竹林。高人不畏虎，避世已無心。隱几頹如病，忘言兀以喑。茅茨追上古，冠蓋謝當今。曉夢猿呼覺，秋懷鳥伴吟。暫來聊解帶，屢去欲攜衾。湖上行人絕，階前暮雪深。應逢綠毛叟，扣戶夜抽簪。萬石千鈞積累成，未應忽此一毫輕。寒鬆瘦竹元清勁，昨夜分明聞折聲。半熟黃粱日未斜，玉堂陰合手栽花。卻尋三十年前味，未飯鍾時已飯茶。夢覺還驚屟響廊，故人來炷影前香。鬢髮白盡成何事，一帖空存老遂良。（法貼中有褚遂良書雲，即日，遂良鬚髮盡白。）尺一東來喚我歸，衰年已迫故山期。文章曹植今堪笑，卻卷波瀾入小詩。古觀正依林麓斷，居民來說水泉甘。亂溪赴渭爭趨北，飛鳥迎山不復南。羽客衣冠朝上象，野人香火祝春蠶。汝師豈解言符命，山鬼何知託老聃。（觀有明皇碑，言夢老子告以享國長久之意。郊原雨初霽，春物有餘妍。古寺滿修竹，深林聞杜鵑。睡餘柳花墮，目眩山櫻然。西窗有病客，危坐看香菸。行歌白雲嶺，坐詠修竹林。風輕花自落，日薄山半陰。澗草誰復識，聞香杳難尋。時見城市人，幽居惜未深。百日歸期恰及春，餘年樂事最關身。出門便旋風吹面，走馬聯翩鵲啅人。卻對酒杯疑是夢，試拈詩筆已如神。此災何必深追咎，竊祿從來豈有因。誤入仙人碧玉壺，一歡那復間親疏。杯盤狼藉吾何敢，車騎雍容子甚都。此夜新聲聞北里，他年故事紀南徐。欲窮風月三千界，願化人天百憶軀。縱飲誰能問挈壺，不知門外曉星疏。綺羅勝事齊三閣，賓主談鋒敵兩都。榻畔煙花嘗嘆杜，海中童aa15尚追徐。毋多酌我公須聽，醉後粗狂膽滿軀。平生文字為吾累，此去聲名不厭低。塞上縱歸他日馬，城東不鬥少年雞。休官彭澤貧無酒，隱几維摩病有妻。堪笑睢陽老從事，為餘投檄向江西。曾聞五月到渝州，水拍長亭砌下流。惟有夢魂長繚繞，共論唐史更綢繆。舟經故國歲時改，霜落寒江波浪收。歸夢不成冬夜永，厭聞船上報更籌。四州環一島，百洞蟠其中。我行西北隅，如度月半弓。登高望中原，但見積水空。此生當安歸，四顧真途窮。眇觀大瀛海，坐詠談天翁。茫茫太倉中，一米誰雌雄。幽懷忽破散，永嘯來天風。千山動鱗甲，萬谷酣笙鍾。安知非群仙，鈞天宴未終。喜我歸有期，舉酒屬青童。急雨豈無意，催詩走群龍。夢雲忽變色，笑電亦改容。應怪東坡老，顏衰語徒工。久矣此妙聲，不聞蓬萊宮。浪蕊浮花不辨春，歸來方識歲寒人。回頭自笑風波地，閉眼聊觀夢幻身。北牖已安陶令榻，西風還避庾公塵。更搔短髮東南望，試問今誰裹舊巾。接果移花看補籬，腰鐮手斧不妨持。上都新事長先到，老圃閒談未易欺。釀酒閉門開社甕，殺牛留客解耕縻。何時得見纖纖玉，右手持杯左捧頤。之調水符欺謾久成俗，關市有契繻。誰知南山下，取水亦置符。古人辨淄澠，皎若鶴與鳧。吾今既謝此，但視符有無。常恐汲水人，智出符之餘。多防竟無及，棄置為長吁。夷陵雖小邑，自古控荊吳。形勝今無用，英雄久已無。誰知有文伯，遠謫自王都。人去年年改，堂傾歲歲扶。追思猶咎呂，感嘆亦憐朱。?時朱太守為公築此堂。?舊種孤楠老，新霜一橘枯。清篇留峽洞，醉墨寫邦圖。?三遊洞有詩，《夷陵圖》後有留題處。?故老問行客，長官今白鬚。著書多念慮，許國減歡娛。寄語公知否，還須數倒壺。山鴉曉辭谷，似報遊人起。出門猶屢顧，慘若去吾裡。道途險且迂，繼此復能幾。溪邊有危構，歸駕聊復柅。愛此山中人，縹緲如仙子。平生慕獨往，官爵同一屣。胡為此溪邊，眷眷若有俟。國恩久未報，念此慚且泚。臨風浩悲吒，萬世同一軌。何年謝簪紱，丹砂留迅晷。幽居亂蛙黽，生理半人禽。跫然已可喜，況聞弦誦音。兒聲自圓美，誰家兩青衿。且欣習齊咻，未敢笑越吟。九齡起韶石，姜子家日南。吾道無南北，安知不生今。海闊尚掛斗，天高欲橫參。荊榛短牆缺，燈火破屋深。引書與相和，置酒仍獨斟。可以侑我醉，琅然如玉琴。長笑蛇醫一寸腹，銜冰吐雹何時足。蒼鵝無罪亦可憐，斬頸橫盤不敢哭。豈知泉下有豬龍，臥枕雷車踏陰軸。前年太守為旱請，雨點隨人如撒菽。太守歸國龍歸泉，至今人詠淇園綠。我今又復罹此旱，凜凜疲民在溝瀆。卻尋舊跡叩神泉，坐客仍攜王子淵。看草中和樂職頌，新聲妙悟慰華顛。曉來泉上東風急，須上冰珠老蛟泣。怪詞欲逼龍飛起，險韻不量吾所及。行看積雪厚埋牛，誰與春工掀百蟄。此時還復借君詩，餘力汰輈仍貫笠。揮毫落紙勿言疲，驚龍再起震失匙。是身如虛空，萬物皆我儲。胡為強分別。百金買田廬。不見袁夫子，神馬載尻輿。遊於無何有，一飯不願餘。官湖為我池，學舍為我居。何以遺子孫，此身自蘧蒢。薰風暗楊柳，秋水淨芙蕖。應觀我知子，不怪子知魚。大耿疲勞已離群，小馮慈愛且當門。（軾本以舍弟親嫌請郡。）玉堂不著扶犁手，霜鬢偏宜畫鹿轓。豪傑雖無兩王繼，（子直、深父。）風流猶有二歐存。（叔弼、季默。）清詩已入新歌舞，要使邦人識雅言。昌身如飽腹，飽盡還復飢。昌詩如膏面，為人作容姿。不如昌其氣，鬱郁老不衰。雖雲老不衰，劫壞安所之。不如昌其志，志一氣自隨。養之塞天地，孟軻不吾欺。人言魏勃勇，股慄向小兒。何如魯連子，談笑卻秦師。慎勿怨謗讒，乃我得道資。淤泥生連花，糞壤出菌芝。賴此善知識，使我枯生荑。吾言豈須多，冷暖子自知。聖明寬大許全身，衰病摧頹自畏人。莫上岡頭苦相望，吾方祭灶請比鄰。春風吹榆林，亂莢飛作堆。荒園一雨過，戢戢千萬栽。青松種不生，百株望一枚。一枚已有餘，氣壓千畝槐。野人易鬥粟，雲自魯徂徠。魯人不知貴，萬灶飛青煤。束縛同一車，胡為乎來哉。泫然解其縛，清泉洗浮埃。枝傷葉尚困，生意未肯回。山僧老無子，養護如嬰孩。坐待走龍蛇，清陰滿南臺。孤根裂山石，直幹排風雷。我今百日客，養此千歲材。（時去替不百日。）茯苓無訊息，雙鬢日夜摧。古今一俯仰，作詩寄餘哀。北城寒食煙火微，落花蝴蝶作團飛。王孫出遊樂忘歸，門前驄馬紫金鞿。吹笙帳底煙霏霏，行人舉頭誰敢睎。扣門狂客君不麾，更遣傾城出翠幃。書生老眼省見稀，畫圖但覺周昉肥。別來春物已再菲，西望不見紅日圍。何時東山歌采薇，把盞一聽金縷衣。鎔鉛煮白石，作玉真自欺。琢削為酒杯，規摹定州瓷。荷心雖淺狹，鏡面良渺瀰。持此壽佳客，到手不容辭。曹侯天下平，定國豈其師。一飲至數石，溫克頗似之。風流越王孫，詩酒屢出奇。喜我有此客，玉杯不徒施。請君詰歐陳，問疾來何遲。呼兒掃月榭，扶病及良時。松風溜溜作春寒，伴我飢腸響夜闌。牛糞火中燒芋子，山人更吃懶殘殘。汝陰多老檜，處處屯蒼雲。地連丹砂井，物化青牛君。時有再生枝，（潁之靈壇觀，亦有再生檜。）還作左紐紋。王孫有古意，書室延清芬。應憐四孺子，不墮凡木群。體備松柏姿，氣含芝?薰。初扶鶴立骨，未出龍纏筋。巢根白蟻亂，網葉秋蟲紛，乃知蔽芾初，甚要封植勤。他年皮三寸，狐鼠了不聞。陽谷賓初日，清檯告協風。願如風有信，長與日俱中。少小家江南，寄跡方外士。偶隨白雲出，賣藥彭城市。雪霜侵鬢髮，塵土汙冠袂。賴此三尺桐，中有山水意。自従夷夏亂，七絲久已棄。心知鹿鳴三，不及胡琴四。使君獨慕古，嗜好與眾異。共吊桓魋宮，一灑孟嘗淚。歸來鎖塵匣，獨對斷絃喟。掛名石壁間，寂寞千歲事。靈區有異產，化國無潛珍。承平百年間，簪纓半齊民。建溪富奇偉，葉氏初隱淪。森然見喬木，其下維德人。佳哉鬱蔥蔥，氣若鳳與麟。聯翩出儒將，豈惟十朱輪。新鬆無鹿觸，舊柏有烏馴。待公歸上冢，淚葉乃肯春。草木漸知春，萌芽處處新。從今八千歲，合抱是靈椿。聖主憂民未解顏，天教瑞雪報豐年。蒼龍掛闕農祥正，老稚相呼看藉田。杏花飛簾散餘春，明月入戶尋幽人。褰衣步月踏花影，炯如流水涵青苹。花間置酒清香發，爭挽長條落香雪。山城薄酒不堪飲，勸君且吸杯中月。洞簫聲斷月明中，惟憂月落酒杯空。明朝卷地春風惡，但見綠葉棲殘紅。昨夜東風入律新，玉關知有受降人。聖恩與解河湟凍，共得中原草木春。忘歸不覺鬢毛斑，好事鄉人尚往還。斷嶺不遮西望眼，送君直過楚王山。雲龍山下試春衣，放鶴亭前送落暉。一色杏花紅十里，新郎君去馬如飛。翰林職在明光裡，行樂詩成拜舞中。不待驚開小桃杏，始知天子是天公。雲山煙水苦難親，野草幽花各自春。賴有高樓能聚遠，一時收拾與閒人。無限青山散不收，雲奔浪捲入簾鉤。直將眼力為疆界，何啻人間萬戶侯。聞說樓居似地仙，不知門外有塵寰。幽人隱几寂無語，心在飛鴻滅沒間。落帆謝公渚，日腳東西平。孤亭得小憩，暮景含餘清。坐待鬥與牛，錯落掛南甍。老僧如夙昔，一笑意已傾。新詩出故人，舊事疑前生。吾生七往來，送老海上城。逢人輒自哂，得魚不忍烹。似聞績溪老，復作東都行。小詩如秋菊，豔豔霜中明。過此感我言，長篇發春榮。吏民莫扳援，歌管莫悽咽。吾生如寄耳，寧獨為此別。別離隨處有，悲惱緣愛結。而我本無恩，此涕誰為設。紛紛等兒戲，鞭?登遭割截。道邊雙石人，幾見太守發。有知當解笑，撫掌冠纓絕。父老何自來，花枝嫋長紅。洗盞拜馬前，請壽使君公。前年無使君，魚鱉化兒童。舉鞭謝父老，正坐使君窮。窮人命分惡，所向招災凶。水來非吾過，去亦非吾功。古汴従西來，迎我向南京。東流入淮泗，送我東南行。暫別還復見，依然有餘情。春雨漲微波，一夜到彭城。過我黃樓下，朱欄照飛甍。可憐洪上石，誰聽月中聲。前年過南京，麥老櫻桃熟。今來舊遊處，櫻麥半黃綠。歲月如宿夕，人事幾反覆。青衫老従事，坐穩生髀肉。聯翩閱三守，迎送如轉轂。歸耕何時決，田舍我已卜。卜田向何許，石佛山南路。下有爾家川，千畦種秔稌。山泉宅龍蜃，平地走膏乳。異時畝一金，近欲為逃戶。逝將解簪紱，賣劍買牛具。故山豈不懷，廢宅生蒿穭。便恐桐鄉人，長祠仲卿墓。（嘗與餘約卜鄰於江淮間將赴登州同舟至山陽以詩見送留別）別時酒盞照燈花，知我歸期漸有涯。去歲渡江萍似鬥，今年並海棗如瓜。多情明月邀君共，無價青山為我賒。千首新詩一竿竹，不應空釣漢江槎。先生依舊廣文貧，老守時遭醉尉嗔。汝輩何曾堪一笑，吾儕相對復三人。黃雞催曉淒涼曲，白髮驚秋見在身。一別膠西舊朋友，扁舟歸釣五湖春。傴僂山前叟，迎我如迎新。那知夢幻軀，念念非昔人。江湖久放浪，朝市誰相親。卻尋泉源去，桃花逢避秦。馬跡車輪滿四方，若為閉暑小茅堂。仙心欲捉左元放，痴疾還同顧長康。江令蒼苔圍故宅，謝家語燕集華堂。先生笑說江南事，只有青山繞建康。老去仍棲隔海村，夢中時見作詩孫。天涯已慣逢人日，歸路猶欣過鬼門。三策已應思賈讓，孤忠終未赦虞翻。典衣剩買河源米，屈指新篘上元。不用長愁掛月村，檳榔生子竹生孫。?海南勒竹，每節生枝如竹竿大，蓋竹孫也。?新巢語燕還窺硯，舊雨來人不到門。春水蘆根看鶴立，夕陽楓葉見鴉翻。此生念念隨泡影，莫認家山作本元。長淮久無風，放意弄清快。今朝雪浪滿，始覺平野隘。兩山控吾前，吞吐久不嘬。孤舟系桑本，終夜舞澎湃。舟人更傳呼，弱纜恃菅蒯。平生傲憂患，久已恬百怪。鬼神欺吾窮，戲我聊一噫。瓶中尚有酒，信命誰能戒。我行日夜向江海，楓葉蘆花秋興長。平淮忽迷天遠近，青山久與船低昂。壽州已見白石塔，短棹未轉黃茅岡。波平風軟望不到，故人久立煙蒼茫。短衫壓手氣橫秋，更著仙人紫綺裘。使我有名全是酒，従他作病且忘憂。詩無定律君應將，醉有真鄉我可侯。且倒餘樽盡今夕，睡蛇已死不須鉤。示病維摩元不病，在家靈運已忘家。何須魏帝一丸藥，且盡盧仝七碗茶。龍眼與荔支，異出同父祖。端如甘與橘，未易相可否。異哉西海濱，琪樹羅玄圃。累累似桃李，一一流膏乳。坐疑星隕空，又恐珠還浦。圖經未嘗說，玉食遠莫數。獨使皴皮生，弄色映琱俎。蠻荒非汝辱，倖免妃子汙。採菱拾翠，算似此佳名，阿誰消得。採菱拾翠，稱使君知客。千金買、採菱拾翠，更羅裙、滿把珍珠結。採菱拾翠，正髻鬟初合。真個、採菱拾翠，但深憐輕拍。一雙手、採菱拾翠，繡衾下、抱著俱香滑。採菱拾翠，待到京尋覓。病眼亂燈火，細書數塵沙。君詩如秋露，淨我空中花。古語多妙寄，可識不可誇。巧笑在瓶頰，哀音如摻撾。曾坑一掬春，紫餅供千家。懸知貴公子，醉眼無真茶。崎嶇爛石上，得此一寸芽。緘封勿浪出，湯老客未嘉。去年送劉郎，醉語已驚眾。如今各漂泊，筆硯誰能弄。我命不在天，羿彀未必中。作詩聊遣意，老大慵譏諷。夫子少年時，雄辯輕子貢。爾來再傷弓，戢翼念前痛。廣陵三日飲，相對怳如夢。況逢賢主人，白酒潑春甕。竹西已揮手，灣口猶屢送。羨子去安閒，吾邦正喧鬨。昔與徐使君，共賞錢塘春。愛此小天竺，時來中聖人。鬆如遷客老，酒似使君醇。系舟藤城下，弄月鐔江濱。江月夜夜好，雲山朝朝新。使君有令子，真是石麒麟。我子乃散材，有如木輪囷。二老白接?，兩郎烏角巾。醉臥松下石，扶歸江上津。浮橋半沒水，揭此碧鱗鱗。三年客京輦，憔悴難具論。揮汗紅塵中，但隨馬蹄翻。人情貴往返，不報生禍根。坐令平生友，終歲不及門。南來實清曠，但恨無與言。不謂廣陵城，得逢劉與孫。異趣不兩立，譬如王孫猿。吾儕久相聚，恐見疑排拫。我褊類中散，子通真巨源。絕交固未敢，且復東南奔。?其中後二首卷二十四已收，題為“又次韻二守同訪新居二首”。?共惜相従一寸陰，酒杯雖淺意殊深。且同月下三人影，聊豁?一作莫作?天涯萬里心。東嶺舊?一作近?開松竹徑，南堂初絕斧斤音。知君善頌如張老，猶望攜壺更一臨。太山秋毫兩無窮，鉅細本出相形中。大千起滅一塵裡，未覺杭潁誰雌雄。（來詩云與杭爭雄。）我在錢塘拓湖淥，大堤士女急昌豐。六橋橫絕天漢上，北山始與南屏通。忽驚二十五萬丈，老葑席捲蒼雲空。朅來潁尾弄秋色，一水縈帶昭靈宮。坐思吳越不可到，借君月斧修朣朧。二十四橋亦何有，換此十頃玻璃風。雷塘水乾禾黍滿，寶釵耕出餘鸞龍。明年詩客來弔古，伴我霜夜號秋蟲。（德麟見約來揚寄居，亦有意求揚倅。）吾觀蔡子與人遊，掀豗笑語無不可。平時倜儻不驚俗，臨事迂闊乃過我。橫前坑阱眾所畏，布路金珠誰不裹。爾來變化驚何速，昔號剛強今亦頗。鄰君獨守廷尉法，晚歲卻理鄱陽柁。莫嗟天驥逐羸牛，欲試良玉須猛火。世事徐觀真夢寐，人生不信長轗軻。知君決獄有陰功，他日老人酬魏顆。生還粗勝虞，早退不如疏。垂死初聞道，平生誤信書。風濤驚夜半，疾病送災餘。賴有蕭夫子，幽懷得少攄。心閒詩自放，筆老語翻疏。贈我皆強韻，知君得異書。滔滔沮叟是，綽綽孟生餘。一笑滄溟側，應無憤可攄。眼看時事力難勝，貪戀君恩退未能。遲鈍終須投劾去，使君何日換聾丞。聖明寬大許全身，衰病摧頹自畏人。莫上岡頭苦相望，吾方祭灶請比鄰。我生亦何須，一飽萬想滅。胡為設方丈，養此膚寸舌。爾來又衰病，過午食輒噎。繆為淮海帥，每愧廚傳缺。爨無慾清人，奉使免內熱。空煩赤泥印，遠致紫玉玦。為君伐羔豚，歌舞菰黍節。禪窗麗午景，蜀井出冰雪。坐客皆可人，鼎器手自潔。金釵候湯眼，魚蟹亦應訣。遂令色香味，一日備三絕。報君不虛授，知我非輕啜。獸在藪，魚在湖，一入池檻歸期無。誤隨弓旌落塵土，坐使鞭箠環呻呼。追胥連保罪及孥，（近屢獲鹽賊，皆坐同保徙其家。）百日愁嘆一日娛。白雲舊有終老約，朱綬豈合山人紆。人生何者非蘧廬，故山鶴怨秋猿孤。何時自駕鹿車去，掃除白髮煩菖蒲。麻鞋短後隨獵夫，射弋狐兔供朝晡。陶潛自作五柳傳，潘閬畫入三峰圖。吾年凜凜今幾餘，知非不去慚衛蘧。歲荒無術歸亡逋，鵠則易畫虎難摹。厭暑多應一向慵，銀鉤秀句益疏通。也知堆案文書滿，未暇開軒硯墨中。湖面新荷空照水，城頭高柳漫搖風。吏曹不是尊賢事，誰把前言語化工。君不見，錢塘湖，錢王壯觀今已無。屋堆黃金斗量珠，運盡不勞折簡呼。四方宦遊散其孥，宮闕留與閒人娛。盛衰哀樂兩須臾，何用多憂心鬱紆。溪山處處皆可廬，最愛靈隱飛來孤。喬松百丈蒼髯須，擾擾下笑柳與蒲。高堂會食羅千夫，撞鐘擊鼓喧朝晡。凝香方丈眠氍毹，絕勝絮被縫海圖。清風時來驚睡餘，遂超羲皇傲幾蘧。歸時棲鴉正畢逋，孤煙落日不可摹。萬卷明窗小字，眼花只有斕斑。一炷煙消火冷，半生身老心閒。我年二十無朋儔，當時四海一子由。君來扣門如有求，頎然病鶴清而修。醉翁遣我従子游，翁如退之蹈軻丘。尚欲放子出一頭，（嘉祐初，軾與子由寓興國浴室，美叔忽見訪。雲：吾従歐陽公遊久矣，公令我來，與子定交，謂子必名世，老夫亦須放他出一頭地。）酒醒夢斷四十秋。病鶴不病骨愈虯，惟有我顏老可羞。醉翁賓客散九州，幾人白髮還相收。我如懷祖拙自謀，正作尚書已過優。君求會稽實良籌，往看萬壑爭交流。（君近乞越州。）青山偃蹇如高人，常時不肯入官府。高人自與山有素，不待招邀滿庭戶。臥龍蟠屈半東州，萬室鱗鱗枕其股。背之不見與無同，狐裘反衣無乃魯。張君眼力覷天奧，能遣荊棘化堂宇。持頤宴坐不出門，收攬奇秀得十五。才多事少厭閒寂。臥看雲煙變風雨。筍如玉箸椹如簪，強飲且為山作主。不憂兒輩知此樂，但恐造物怪多取。春濃睡足午窗明，想見新茶如潑乳。兩翁留滯各皤然，人笑迂疏老更堅。共把鵝兒?一作鴟夷?一樽酒，相逢卵色五湖天。江邊遺愛啼斑白，海上先聲入管絃。早晚淵明賦歸去，浩歌長笑老斜川。懶者常似靜，靜豈懶者徒。拙則近於直，而直豈拙歟。夫子靜且直，雍容時卷舒。嗟我復何為，相得歡有餘。我本不違世，而世與我殊。拙於林間鳩，懶於冰底魚。人皆笑其狂，子獨憐其愚。直者有時信，靜者不終居。而我懶拙病，不受砭藥除。臨行怪酒薄，已與別淚俱。後會豈無時，遂恐出處疏。惟應故山夢，隨子到吾廬。人老簪花不自羞，花應羞上老人頭。醉歸扶路人應笑，十里珠簾半上鉤。連騎匆匆畫鼓喧，喜君新奪錦標還。金罍浮菊催開宴，紅蕊將春待入關。他日曾陪探禹穴，白頭重見賦南山。何時共樂昇平事，風月笙簫一夜間。雲龍山下試春衣，放鶴亭前送落暉。一色杏花三十里，新郎君去馬如飛。貪看翠蓋擁紅妝，不覺湖邊一夜霜。卷卻天機雲錦段，従教匹練寫秋光。老來百事懶，身垢猶念浴。衰發不到耳，尚煩月一沐。山城足薪炭，煙霧濛湯谷。塵垢能幾何，翛然脫羈梏。披衣坐小閣，散發臨修竹。心困萬緣空，身安一床足。豈惟忘淨穢，兼以洗榮辱。默歸毋多談，此理觀要熟。朝菌無晦朔，蟪蛄疑春秋。南柯已一世，我眠未轉頭。仙人視吾曹，何異蜂蟻稠。不知蠻觸氏，自有兩國憂。我觀去來今，未始一念留。賓士竟何得，而起無窮羞。王郎誤涉世，屢獻久不酬。黃金散行樂，清詩出窮愁。俯仰四十年，始知此生浮。軒裳陳道路，往往兒童收。封侯起大第，或是君家騶。似聞負販人，中有第一流。炯然徑寸珠，藏此百結裘。意行無車馬，倏忽略九州。邂逅獨見之，天與非人謀。笑我方醉夢，衣冠戲沐猴。力盡病騏驥，伎窮老伶優。北山有云根，寸田自可櫌。會當無何鄉，同作逍遙遊。歸來城郭是，空有累累丘。江城地瘴蕃草木，只有名花苦幽獨。嫣然一笑竹籬間，桃李滿山總粗俗。也知造物有深意，故遣佳人在空谷。自然富貴出天姿，不待金盤薦華屋。朱脣得酒暈生臉，翠袖卷紗紅映肉。林深霧暗曉光遲，日暖風輕春睡足。雨中有淚亦悽愴，月下無人更清淑。先生食飽無一事，散步逍遙自捫腹。不問人家與僧舍，拄杖敲門看修竹。忽逢絕豔照衰朽，嘆息無言揩病目。陋邦何處得此花，無乃好事移西蜀。寸根千里不易到，銜子飛來定鴻鵠。天涯流落俱可念，為飲一樽歌此曲。明朝酒醒還獨來，雪落紛紛哪忍觸。四句燒香偈子，隨香遍滿東南。不是聞思所及，且令鼻觀先參。萬卷明窗小字，眼花只有斕斑。一炷煙消火冷，半生身老心閒。紫潭出玄雲，翳我潭中星。獨有潭上月，倒掛紫翠屏。我老不看書，默坐養此昏花睛。時時一開眼，見此雲月眼自明。久知世界如泡影，大小真偽何足評。笑彼三子歐蘇梅，無事自作雪羽爭。（事見三人詩集。）故將屏硯送兩範，要使珠璧棲窗櫺。大範忽長謠，語出月脅令人驚。（皇甫湜曰：穿天心，出月脅。意外驚人，語非尋常。）小范當繼之，說破星心如雞鳴。（孟郊《聞雞》詩云：似聞孤月口，能說落星心。）床頭復一月，下有風林橫。急送小范家，護此涵星泓。願従少陵博一句，山木盡與洪濤傾。我家峨眉陰，與子同一邦。相望六十里，共飲玻璃江。江山不違人，遍滿千家窗。但苦窗中人，寸心不自降。子歸治小國，洪鐘噎微撞。我留侍玉坐，弱步欹豐扛。後生多高才，名與黃童雙。不肯入州府，故人餘老龐。殷勤與問訊，愛惜霜眉厖。何以待我歸，寒醅發春缸。眾峰來自天目山，勢若駿馬奔平川。中途勒破千里足，金鞭玉?登相迴旋。人言山住水亦住，下有萬古蛟龍淵。道人天眼識王氣，結茅宴坐荒山巔。精誠貫山石為裂，天女下試顏如蓮。寒窗暖足來樸渥，夜鉢?兄水降蜿蜒。雪眉老人朝叩門，願為弟子長參禪。爾來廢興三百載，奔走吳會輸金錢。飛樓湧殿壓山谷，朝鐘暮鼓驚龍眠。晴空偶見浮海蜃，落日下數投林鳶。有生共處覆載內，擾擾膏火同烹煎。近來愈覺世路隘，每到寬處差安便。嗟餘老矣百事廢，卻尋舊學心茫然。問龍乞水歸洗眼，欲看細字銷殘年。（龍井水洗病眼有效。）孟公好飲寧論鬥，醉後關門防客走。不妨閒過左阿君，百謫終為賢太守。老居閭里自浮沉，笑問伯鬆何苦心。忽然載酒従陋巷，為愛揚雄作酒箴。長安富兒求一過，千金壽君君笑唾。汝家安得客孟公，従來只識陳驚座。馮顛久已欹殘雪，戎眼何曾眩落暉。朔野按行猶雀躍，東臺瞑坐覺烏飛。（道家有烏飛入兔宮之說。）漫誇年少容吾在，（樂天詩云：猶有誇張少年處，笑呼張丈喚殷兄。）若鬥樽前舉世稀。待向崧陽求水竹，一犁煙雨伴公歸。我見異人，且得異書。挾書從人，何適不娛。羅浮之趾，卜我新居。子非玄德，三顧我廬。新月如佳人，出海初弄色。娟娟到湖上，瀲瀲搖空碧。夜涼人未寢，山靜聞響屐。騷人故多感，悲秋更憀忄慄。君胡不相就，朱墨紛黝赤。我行得所嗜，十日忘家宅。但恨無友生，詩病莫訶詰。君來試吟詠，定作鶴頭側。改罷心愈疑，滿紙蛟蛇黑。連山蟠武昌，翠木蔚樊口。我來已百日，欲濟空搔首。坐看鷗鳥沒，夢逐麏?走。今朝橫江來，一葦寄衰朽。高談破巨浪，飛屨輕重阜。去人曾幾何，絕壁寒溪吼。風泉兩部樂，松竹三益友。徐行欣有得，芝?在蓬莠。西上九曲亭，眾山皆培塿。卻看江北路，雲水渺何有。離離見吳宮，莽莽真楚藪。空傳孫郎石，無復陶公柳。爾來風流人，惟有漫浪叟。買田吾已決，乳水況宜酒。所須修竹林，深處安井臼。相將踏勝絕，更裹三日糗。旨酒荔蕉，絕甘分珍。雖雲晚接，數面自親。海隅一笑，豈雲無人。無酒酤我，或乞其鄰。亭下佳人錦繡衣，滿身瓔珞綴明璣。晚香消歇無尋處，花已飄零露已晞。將行復止，眷言孜孜。苟有於中，傾倒出之。奕奕千言，粲焉陳詩。觴行筆落，了不容思。槐街綠暗雨初勻，瑞霧香風滿後塵。清廟幸同觀濟濟，豐年喜復接陳陳。雍容已饜天庖賜，俯伏初嘗貢茗新。輦路歸來聞好語，共驚堯顙類高辛。入仗魂驚愧草萊，一聲清蹕九門開。暉暉日傍金輿轉，習習風従玉宇來。流落生還真一芥，周章危立近三槐。（學士班近執政。）道傍倘有山中舊，問我收身早晚回。丱妙侍側，兩髦丫分。歌舞壽我，永為歡欣。曲終棲然，仰視浮雲。此曲此聲，何時復聞。眼花錯莫鬢霜勻，病馬羸騶只自塵。奉引拾遺叨侍従，思歸少傅羨朱陳。衰年壯觀空驚目，險韻清詩苦鬥新。最後數篇君莫厭，扌壽殘椒桂有餘辛。憶觀滄海過東萊，日照三山迤邐開。桂觀飛樓凌霧起，仙幢寶蓋拂天來。不聞宮漏催晨箭，但覺檐陰轉古槐。供奉清班非老處，會稽何日乞方回。（時方闕會稽守。）一聲清蹕霧開天，百辟心莊豈貌虔。回顧驚君珠玉側，同升愧我粃糠前。裴回月色留壇影，縹緲松香泛蠟煙。（近制，以椽燭松明易糝盆。）莫嘆郎潛生白髮，聖朝求舊鄙鳶肩。擊鼓其鏜，船開櫓鳴。顧我而言，雨泣載零。子卿白首，當還西京。遼東萬里，亦歸管寧。驚塵急雪滿貂裘，淚灑東風別宛丘。又向邯鄲枕中見，卻來雲夢澤南州。暌離動作三年計，牽挽當為十日留。早晚青山映黃髮，相看萬事一時休。（柳子厚《別劉夢得》詩云：皇恩若許歸田去，黃髮相看萬事休。〔此注二句詩，上句為柳詩，下句為劉詩，東坡誤記，合二為一。〕）感子至意，託辭西風。吾生一塵，寓形空中。願言謙亨，君子有終。功名在子，何異我躬。我本山中人，寒苦盜寸廩。文辭雖少作，勉強非天廩。既得旋廢忘，懶惰今十稔。麻衣如再著，墨水真可飲。每聞科詔下，白汗如流瀋。此邦東南會，多士敢題品。芻蕘盡蘭蓀，香不數葵荏。貧家見珠貝，眩晃自難審。緬懷嘉祐初，文格變已甚。千金碎全璧，百衲收寸錦。調和椒桂釅，咀嚼沙礫磣。廣眉成半額，學步歸踔踸。維時老宗伯，氣壓群兒凜。蛟龍不世出，魚鮪初驚淰。至音久乃信，知味猶食椹。至今天下士，微管幾左衽。謂當千載後，石室祠高朕。爾來又一變，此學初誰諗。權衡破舊法，芻豢笑凡飪。高言追衛樂，篆刻鄙曹沈。先生周孔出，弟子淵騫寢。卻顧老鈍軀，頑樸謝鐫鋟。諸君況才傑，容我懶且噤。聊欲廢書眠，秋濤喧午枕。平生弱羽寄衝風，此去歸飛識所従。好語似珠穿一一，妄心如膜退重重。山僧有味寧知子，瀧吏無言只笑儂。尚有讀書清淨業，未容春睡敵千鍾。吾州同年友，粲若琴上星。當時功名意，豈止拾紫青。事既喜違願，天或不假齡。今如圖中鶴，俯仰在一庭。（吾州同年友十三人，今存者六人而已，故有琴上星、圖中鶴之語。）退翁守清約，霜菊有餘馨。鼓笛方入破，朱弦微莫聽。西南正春旱，廢沼黏枯萍。翩然一麾去，想見靈雨零。我無謫仙句，待詔沉香亭。空騎內廄馬，天仗隨雲駢。竟無絲毫補，眷焉誰汝令。永愧舊山叟，憑君寄丁寧。人眾者勝天，天定亦勝人。鄧通豈不富，郭解安得貧。驚飛賀夏燕，走散入幕賓。醉眠中山酒，夢結南柯姻。寵辱能幾何，悲歡浩無垠。回視人間世，了無一事真。灑掃古玉局，香火通帝闉。我室思無邪，我堂德有鄰。所至為鄉里，事賢友其仁。之子富經術，蔚如井大春。蜿蟺楚南極，淑氣生此民。唱高和自寡，非我誰當親。譬彼嶰谷竹，剪栽待伶倫。俗學籲可鄙，紙繒配芻銀。聊將調痴鬼，亦復爭華新。願子事篤實，浮言掃譫諄。窮通付造物，得喪理本均。期子如太倉，會當發陳陳。春冰無真堅，霜葉失故綠。鶡疑鵬萬里，蚿笑夔一足。二豪爭攘袂，先生一捧腹。明鏡既無臺，淨瓶何用蹙。（古蹴、蹙通。）盆山不可隱，畫馬無由牧。聊將置庭宇，何必棄溝瀆。焚寶真愛寶，碎玉未忘玉。久知公子賢，出語耆年伏。欲觀轉物妙，故以求馬卜。維摩既復舍，天女還相逐。授之無盡燈，照此久幽谷。定心無一物，法樂勝五欲。三峨吾鄉里，萬馬君部曲。臥雲行歸休，破賊見神速。（晉卿將種，常有此志。）去年新柳報春回，今日殘花覆綠苔。溪上有堂還獨宿，誰人無事肯重來。古琴彈罷風吹座，山閣醒時月照杯。懶不作詩君錯料，舊逋應許過時陪。問予一室間，寧有千里廓。塵心洗長鬆，遠意發孤鶴。生朝得此壽，死籍疑可落。微言在參同，妙契藏九籥。故人有奇趣，逸想寄幽壑。霜枝謝寒暑，雲翮無前卻。何須構明堂，未羨巢阿閣。緬懷別時語，復作數日惡。詩腴固堪餐，字瘦還可愕。高標忽在眼，清夢瞭如昨。君今噲等伍，志與湛輩各。豈待相顧言，方為不朽託。子云老執戟，長孺終主爵。吾當追喬松，子亦鄙衛霍。宛丘先生自不飽，更笑老崔窮百巧。一更相過三更歸，古柏陰中看參昴。去年舉君苜蓿盤，夜傾閩酒赤如丹。今年還看去年月，露冷遙知範叔寒。典衣自種一頃豆，那知積雨生科斗。歸來四壁草蟲鳴，不如王江長飲酒。（王江，陳州道人。）人老家何在，龍眠雨未驚。酒船回太白，稚子候淵明。幸與登仙郭，同依坐嘯成。小樓看月上，劇飲到參橫。鐘鼓江南岸，歸來夢自驚。浮雲世事改，孤月此心明。雨已傾盆落，詩仍翻水成。二江爭送客，木杪看橋橫。何人勸我此間？弦管生衣甑有埃。綠蟻沾脣無百斛，蝗蟲撲面已三回。磨刀入谷追窮寇，灑涕循城拾棄孩。為郡鮮歡君莫嘆，猶勝塵土走章臺。雄豪而妙苦而腴，只有琴聰與蜜殊。?錢塘僧思聰總角善琴，後舍琴而學詩，復棄詩而學道，其詩似皎然而加雄放。安州僧仲殊詩敏捷立成，而工妙絕人遠甚。殊辟穀，常啖蜜。?語帶煙霞従古少，?李太白雲，他人之文，如山無煙霞，春無草木。?氣含蔬筍到公無。?謂無酸餡氣也。?香林乍喜聞薝蔔，古井惟愁斷轆轤。為報韓公莫輕許，従今島可是詩奴。寒廳不知春，獨立耿玉雪。閉門愁永夜，置酒及明發。忽驚庭戶曉，未受煙雨沒。浮光風宛轉，照影水方折。鬢霜未易掃，眉斧真自伐。惟當此花前，醉臥黃昏月。居官不任事，蕭散羨長卿。胡不歸去來，滯留愧淵明。鹽事星火急，誰能恤農耕。薨薨曉鼓動，萬指羅溝坑。天雨助官政，泫然淋衣纓。人如鴨與豬，投泥相濺驚。下馬荒堤上，四顧但湖泓。線路不容足，又與牛羊爭。歸田雖賤辱，豈識泥中行。寄語故山友，慎毋厭藜羹。白髮相望兩故人，眼看時事幾番新。曲無和者應思郢，論少卑之且借秦。歲惡詩人無好語，（公擇來詩，皆道吳中飢苦之事。）夜長鰥守向誰親。（貢父近喪偶。）少思多睡無如我，鼻息雷鳴撼四鄰。何人勸我此間來，弦管生衣甑有埃。綠蟻濡脣無百斛，蝗蟲撲面已三回。磨刀入谷追窮寇，灑涕循城拾棄孩。為郡鮮歡君莫嘆，猶勝塵土走章臺。草沒河堤雨暗村，寺藏修竹不知門。拾薪煮藥憐僧病，掃地焚香淨客魂。農事未休侵小雪，佛燈初上報黃昏。年來漸識幽居味，思與高人對榻論。長嫌鐘鼓聒湖山，此境蕭條卻自然。乞食繞村真為飽，無言對客本非禪。披榛覓路衝泥入，洗足關門聽雨眠。遙想後身窮賈島，夜寒應聳作詩肩。膠西高處望西川，應在孤雲落照邊。瓦屋寒堆春後雪，峨眉翠掃雨余天。治經方笑《春秋》學，好士今無六一賢。（君以《春秋》受知於歐陽文忠公，公自號六一居士。）且待淵明賦歸去，共將詩酒趁流年。晝臥玉堂上，微風舉輕紈。銅瓶下碧井，百尺鳴飛瀾。俯仰清夢餘，愛此一掬寒。似予平生友，苦語涼肺肝。秀眉玉兩頰，矯矯如翔鸞。置之江淮交，清詩洗江湍。江鱗對白酒，信美非所安。丞相功業成，還家酒杯寬。人間有此客，折簡呼不難。相將扣東閣，起舞盡餘歡。環州多白水，際海皆蒼山。以彼無盡景，寓我有限年。東家著孔丘，西家著顏淵。市為不二價，農為不爭田。周公與管蔡，恨不茅三間。我飽一飯足，薇蕨補食前。門生饋薪米，救我廚無煙。斗酒與只雞，酣歌餞華顛。禽魚豈知道，我適物自閒。悠悠未必爾，聊樂我所然。西望穆陵關，東望琅邪臺。南望九仙山，北望空飛埃。相將叫虞舜，遂欲歸蓬萊。嗟我二三子，狂飲亦荒哉。紅裙欲先去，長笛有餘哀。清歌入雲霄，妙舞纖腰回。自従有此山，白石封蒼苔。何嘗有此樂，將去復徘徊。人生如朝露，白髮日夜催。棄置當何言，萬劫終飛灰。窮猿既投林，疲馬初解鞅。心空飽新得，境熟夢餘想。江鷗漸馴集，蜑叟已還往。南池綠錢生，北嶺紫筍長。提壺豈解飲，好語時見廣。春江有佳句，我醉墮渺莽。我昔在田間，但知羊與牛。川平牛背穩。如駕百斛舟。舟行無人岸自移，我臥讀書牛不知。前有百尾羊，聽我鞭聲如鼓鼙。我鞭不妄發，視其後者而鞭之。澤中草木長，草長病牛羊。尋山跨坑谷，騰aa37筋骨強。煙蓑雨笠長林下，老去而今空見畫。世間馬耳射東風，悔不長作多牛翁。新浴覺身輕，新沐感發稀。風乎懸瀑下，卻行詠而歸。仰觀江搖山，俯見月在衣。步從父老語，有約吾敢違。送君應典鷫鸘裘，憑仗千鍾洗別愁。脫帽風流餘長史，（君喜草書而不工，故以此為戲。）埋輪家世本留侯。（張綱，子房七世孫也，犍為武陽人。墓在今彭山，君豈其後耶？）子河駿馬方爭出，（麟府馬，出子河汊。）昭義疲兵亦少休。（唐稱昭義步兵，蓋澤潞弓箭手。）定向秋山得嘉句，故關黃葉滿行輈。老人八十餘，不識城市娛。造物偶遺漏，同儕盡丘墟。平生不渡江，水北有幽居。手插荔支子，合抱三百株。莫言陳家紫，甘冷恐不如。君來坐樹下，飽食攜其餘。歸舍遺兒子，懷抱不可虛。有酒持飲我，不問錢有無。霜林老鴉閒無用，畦東拾麥畦西種。畦西種得青猗猗，畦東已作牛毛稀。明年麥熟芒攢槊，農夫未食鴉先啄。徐行俯仰若自矜，鼓翅跳踉上牛角。憶昔舜耕歷山鳥為耘，如今老鴉種麥更辛勤。農夫羅拜鴉飛起，勸農使者來行水。君談陽朔山，不作一錢直。巖藏兩頭虺，瘴落千仞翼。雅宜驩兜放，頗訝虞舜陟。暫來已可畏，覽鏡憂面黑。況子三年囚，苦霧變飲食。吉人終不死，仰荷天地德。我來黃岡下，欹枕江流碧。江南武昌山，向我如咫尺。春蔬黃土軟，凍筍蒼崖拆。此行我累君，乃反得安宅。遙知丹穴近，為劚勾漏石。他年分刀圭，名字掛仙籍。（君許惠桂州丹砂。）少年帶刀劍，但識従軍樂。老大服犁鋤，解佩付鎔鑠。雖無獻捷功，會賜力田爵。敲冰春搗紙，刈葦秋織箔。櫟林斬冬炭，竹塢收夏籜。四時俯有取，一飽天所酢。君生紈綺間，欲學非其腳。左右玉纖纖，束薪誰為縛。勿令聞此語，翠黛頩將惡。笑我一間茅，婦姑紛六鑿。欲結千年實，先摧二月花。故教窮到骨，要使壽無涯。久已逃天網，何須服日華。賓州在何處，為子上棲霞。（樓名。）鄰里有異趣，何妨傾蓋新。殊方君莫厭，數面自成親。默坐無餘事，回光照此身。他年赤墀下，玉立看垂紳。平生我亦輕餘子，晚歲人誰念此翁。巧語屢曾遭薏苡，瘦詞聊復託芎藭。子還可責同元亮，妻卻差賢勝敬通。若問我貧天所賦，不因遷謫始囊空。君家玉臂貫銅青，下客何時見目成。勤把鉛黃記宮樣，莫教弦管作蠻聲。薰衣漸嘆衙香少，擁髻遙憐夜語清。記取北歸攜過我，南江風浪雪山傾。（君自南江赴任，不一過我。）坐倚朱藤杖，行歌紫芝曲。不逢商山翁，見此野老足。願同荔支社，長作雞黍局。教我同光塵，月固不勝燭。霜飆散氛祲，廓然似朝旭。仙人與吾輩，寓跡同一塵，何曾五槳饋，但有爭席人。寧極無常居，此齋自隨身。人那識郗鑑，天不留封倫。誤落世網中，俗物愁我神。先生忽扣戶，夜呼祁孔賓。便欲隨子去，著書未絕麟。願掛神武冠，往卜飲馬鄰。王郎濯紈綺，意與陋巷親。南遊苦不早，倘及蓴鱸新。昔我在廣陵，悵望柴桑陌。長吟飲酒詩，頗獲一笑適。當時已放浪，朝坐夕不夕。矧今長閒人，一劫展過隙。江山互隱見，出沒為我役。斜川追淵明，東皋友王績。詩成竟何為，六博本無益。問信風篁嶺下梅。韓氏三虎秉樞極，中有一虎似偉節。端居隱几學無心，夙駕入朝常正色。犯時獨行太?畏?畾，迴天不忌真藥石。輦致歸來荷二聖，推排使至有眾力。吾儕小人但飽飯，不有君子何能國。西湖醉臥春水船，如何為人作豐年。長安小吏天所放，日夜歌呼和丞相。豈知後世有阿瞞，（曹公自言參之後。）北海樽前捉私釀。先生未出禁酒國，詩語孤高常近謗。幾回無酒欲沽君，卻畏有司書簿帳。（近制，公使酒過數法甚重。）酸寒可笑分一斗，日飲無何足袁盎。更將險語壓衰翁，只恐自是臺無餉。別時酒醆照燈花，知我歸期漸有涯。去歲渡江萍似鬥，今年並海棗如瓜。多情明月邀君共，無價青山為我賒。千首新詩一竿竹，不應空釣漢江槎。除夜雪相留，元日晴相送。東風吹宿酒，瘦馬兀殘夢。蔥曨曉光開，旋轉餘花弄。下馬成野酌，佳哉誰與共。須臾晚雲合，亂灑無缺空。鵝毛垂馬駿，自怪騎白鳳。三年東方旱，逃戶連欹棟。老農釋耒嘆，淚入飢腸痛。春雪雖雲晚，春麥猶可種。敢怨行役勞，助爾歌飯甕。短衫厭手氣橫秋，更著仙人紫綺裘。使我有名全是酒，從他作病且忘憂。詩無定律君應將，醉有真鄉我可侯。且倒餘樽盡今夕，睡蛇已死不須鉤。敝裘羸馬古河濱，野闊天低糝玉塵。自笑餐氈典屬國，來看換酒謫仙人。宦遊到處身如寄，農事何時手自親。剩作新詩與君和，莫因風雨廢鳴晨。夜擁笙歌霅水濱，回頭樂事總成塵。今年送汝作太守，到處逢君是主人。聚散細思都是夢，身名漸覺兩非親。相従繼燭何須問，蝙蝠飛時日正晨。偶對先生盡一樽，醉看萬物洶崩奔。優遊共我聊卒歲，骯髒如君合倚門。只恐掉頭難久住，應須傾蓋便深論。固知嚴勝風流在，又見長身十世孫。（戣，字君嚴；戡，字君勝。退之志其墓雲：孔子世卅八，吾見其孫，白麵長身。今君亮四十八世矣。）善哉彼上人，了知明鏡臺。歡然不我厭，肯致遠公材。莞爾無心雲，胡為出岫來。一堂安寂滅，卒歲扃蒼苔。題為引。?道人曉出南屏山，來試點茶三昧手。忽驚午盞兔毫斑，打作春甕鵝兒酒。天台乳花世不見，玉川風腋今安有。東坡有意續茶經，會使老謙名不朽。連騎思思畫鼓喧，喜君新奪錦標還。金罍浮菊催開宴，紅蕊將春待入關。他日曾陪控禹穴，白頭重見賦南山。何時共樂昇平事，風月笙簫坐夜閒。風轉鳴空穴，泉幽瀉石門。虛心聞地籟，妄意覓桃源。過客詩難好，居僧語不繁。歸瓶得冰雪，清冷慰文園。山前雨水隔塵凡，山上仙風舞檜杉。細細龍鱗生亂石，團團羊角轉空巖。馮夷窟宅非樑棟，禦寇車輿謝轡銜。世事漸艱吾欲去，永隨二子脫譏讒。鄴侯藏書手不觸，嗟我嗜書終日讀。短檠照字細如毛，怪底眼花懸兩目。扶衰賴有王母杖，名字於今掛仙錄。荒城古塹草露寒，碧葉叢低紅菽粟。春根夏苗秋著子，盡付天隨恥充腹。蘭傷桂折緣有用，爾獨何損丹其族。贈君慎勿比薏苡，採之終日不盈掬。外澤中幹非爾儔，斂藏更借秋陽曝。雞壅桔梗一稱帝，堇也雖尊等臣僕。時復論功不汝遺，異時謹事東籬菊。長鬆吟風晚雨細，東庵半掩西庵閉。山行盡日不逢人，浥浥野梅香入袂。居僧笑我戀清景，自厭山深出無計。我雖愛山亦自笑，獨往神傷後難繼。不如西湖飲美酒，紅杏碧桃香覆髻。作詩寄謝采薇翁，本不避人那避世。知君月下見傾城，破恨懸知酒有兵。老守亡何惟日飲，將軍競病自詩鳴。花枝不共秋攲帽，筆陣空來夜斫營。愛惜微官將底用，他年只好寫銘旌。（一作赴嶺表，過金陵蔣山，泉老召食，阻雨不及往）今日江頭天色惡，炮車雲起風欲作。獨望鐘山喚寶公，林間白塔如孤鶴。寶公骨冷喚不聞，卻有老泉來喚人。電眸虎齒霹靂舌，為子吹散千峰雲。南行萬里亦何事，一酌曹溪知水味。他年若畫蔣山圖，為作泉公喚居士。結交不在久，傾蓋如平生。識子今幾日，送別亦有情。子生公相家，高義久崢嶸。天才既超詣，世故亦屢更。譬如追風驥，豈免羈與纓。念我山中人，久與麋鹿並。誤出掛世網，舉動俗所驚。歸田雖未果，已覺去就輕。河陽豈雲遠，出處恐異程。便當従此別，有酒無徒傾。江令蒼苔圍故宅，謝家語燕集華堂。先生笑說江南事，只有青山繞建康。可使食無肉，不可居無竹。無肉令人瘦，無竹令人俗。人瘦尚可肥，士俗不可醫。旁人笑此言，似高還似痴。若對此君仍大嚼，世間那有揚州鶴。江山雖有餘，亭榭苦難穩。登臨不得要，永珍各偃蹇。惜哉垂雲軒，此地得何晚。天功爭向背，詩眼巧增損。路窮朱欄出，山破石壁狠。海門浸坤軸，湖尾抱雲巘。蔥蔥城郭麗，淡淡煙村遠。紛紛烏鵲去，一一漁樵返。雄觀快新獲，微景收昔遁。道人真古人，嘯詠慕嵇阮。空齋臥蒲褐，芒屨每自捆。天憐詩人窮，乞與供詩本。我詩久不作，荒澀旋鋤墾。従君覓佳句，咀嚼廢朝飯。士作歲寒知松柏詩龍蟄雖高臥，雞鳴不廢時。炎涼徒自變，茂悅兩相知。已負棟樑質，肯為兒女姿。那憂霜貿貿，未喜日遲遲。難與夏蟲語，永無秋實悲。誰知此植物，亦解秉天彝。無復龍山對孟嘉，西來河伯意雄誇。霜風可使吹黃帽，（舟人黃帽，土勝水也。樽酒那能泛浪花。漫遣鯉魚傳尺素，卻將燕石報瓊華。何時得見悲秋老，醉裡題詩字半斜。秋後風光雨後山，滿城流水碧潺潺。煙雲好處無多子，及取昏鴉未到間。洛邑従來天地中，嵩高蒼翠北邙紅。風流耆舊消磨盡，只有青山對病翁。（謂富公也。）白汗翻漿午景前，雨餘風物便蕭然。應傾半熟鵝黃酒，照見新晴水碧天。疾雷破屋雨翻河，一掃清風未覺多。應似畫師吳道子，高堂巨壁寫降魔。客路三年不見山，上樓相對夢魂間。明朝卻踏紅塵去，羞向清伊照病顏。扁舟轉山曲，未至已先驚。白浪橫江起，槎牙似雪城。番番従高來，一一投澗坑。大魚不能上，暴鬣?一作腮?灘下橫。小魚散複合，瀺灂如遭烹。鸕鶿不敢下，飛過兩翅輕。白鷺誇瘦捷，插腳還欹傾。區區舟上人，薄技安敢呈。只應灘頭廟，賴此牛酒盈。天開清遠峽，地轉凝碧灣。我行無遲速，攝衣步孱顏。山僧本幽獨，乞食況未還。雲碓水自舂，鬆門風為關。石泉解娛客，琴築鳴空山。佳人劍翁孫，遊戲暫人間。忽憶嘯雲侶，賦詩留玉環。林空不可見，霧雨霾髻鬟。才極談惠州風物之美到處聚觀香案吏，此邦宜著玉堂仙。江雲漠漠桂花溼，海雨翛翛荔子然。聞道黃柑常抵鵲，不容朱橘更論錢。恰従神武來弘景，便向羅浮覓稚川。讀書廬山中，作郡廬山下。平湖浸山腳，雲峰對虛榭。紅蕖紛欲落，白鳥時來下。猶思隱居勝，亂石驚湍瀉。陶令思歸久未成，遠公不出但聞名。山中只有蒼髯叟，數裡蕭蕭管送迎。千株玉槊攙雲立，一穗珠旒落鏡寒。何處霜眉碧眼客，結為三友冷相看。東麓雲根露角牙，細泉幽咽走金沙。不堪土肉埋山骨，未放蒼龍浴渥窪。食罷茶甌未要深，清風一榻抵千金。腹搖鼻息庭花落，還盡平生未足心。日射回廊午枕明，水沉銷盡碧煙橫。山人睡覺無人見，只有飛蚊繞鬢鳴。白髮四老人，何曾在商顏。煩君紙上影，照我胸中山。山中亦何有，木老土石頑。正賴天日光，澗谷紛斕斑。我心空無物，斯文定何間。君看古井水，永珍自往還。君歸嶺北初逢雪，我亦江南五見春。寄語風流王武子，三人俱是識山人。生死猶如臂屈伸，情鍾我輩一酸辛。樂天不是蓬萊客，憑仗西方作主人。欲訪浮雲起滅因，無緣卻見夢中身。安心好住王文度，此理何須更問人。李太白有《潯陽紫極宮感秋》詩，紫極宮，今天慶觀也。道士胡洞微以石本示餘，蓋其師卓玘之所刻。玘有道術，節義過人，今亡矣。太白詩云：“四十九年非，一往不可復。”今予亦四十九，感之，次其韻。玉芝一名瓊田草，洞微種之七八年矣，雲更數年可食，許以遺餘。故並記之。寄臥虛寂堂，月明浸疏竹。泠然洗我心，欲飲不可掬。流光發永嘆，自昔非予獨。行年四十九，還此北窗宿。緬懷卓道人，白首寓醫卜。謫仙固遠矣，此士亦難復。世道如弈棋，變化不容覆。惟應玉芝老，待得蟠桃熟。次韻道潛留別為聞廬嶽多真隱，故就高人斷宿攀。已喜禪心無別語，尚嫌剃髮有詩斑。異同更莫疑三語，物我終當付八還。到後與君開北戶，舉頭三十六青山。先生生長匡廬山，山中讀書三十年。舊聞飲水師顏淵，不知治劇乃所便。偷兒夜探赤白丸，奮髯忽逢朱子元。半年群盜誅七百，誰信家書藏九千。春風無事秋月閒，紅妝執樂豪且妍。紫衫玉帶兩部全，琵琶一抹四十弦，客來留飲不計錢。齊人愛公如子產，兒啼臥路呼不還，我慚山郡空留連。牙兵部吏笑我寒，邀公飲酒公無難。約束官奴買花鈿，薰衣理鬢夜不眠。曉來顛風塵暗天，我思其由豈坐慳。作詩愧謝公笑歡，歸來瑟縮愈不安。要當啖公八百里，豪氣一洗儒生酸。玉妃謫墮煙雨村，先生作詩與招魂。人間草木非我對，奔月偶桂成幽昏。暗香入戶尋短夢，青子綴枝留小園。披衣連夜喚客飲，雪膚滿地聊相溫。松明照坐愁不睡，井花入腹清而暾。先生年來六十化，道眼已入不二門。多情好事餘習氣，惜花未忍終無言。留連一物吾過矣，笑領百罰空罍樽。人情難強回，天性可微感。世人爭曲直，苦語費搖撼。大夫言何柔，暴主意自慘。荒祠旁孤冢，古隧有殘坎。千年惟茅焦，世亦貴其膽。不解此微言，脫衣徒勇敢。高情閒處任君彈，幽夢來時與子眠。彭澤漫知琴上趣，邯鄲深得枕中仙。試尋玉軫拋何處，閒喚香雲在那邊。平素不須煩按抑，秦娥自解語如弦。嗟予寡兄弟，四海一子由。故人雖雲多，出處不我謀。弓車無停招，逝去勢莫留。僅存今幾人，各在天一陬。有如長庚月，到曉爛不收。宜我與夫子，相好手足侔。比年兩見之，賓主更獻酬。樂哉十日飲，衎衎和不流。論事到深夜，僵仆鈴與騶。頗嘗見使君，有客如此不。欲別不忍言，慘慘集百憂。念我野夫兄，知名三十秋。已得其為人，不待風馬牛。他年林下見，傾蓋如白頭。廣漢有姜子，孝弟行里閭。赤眉雖豺虎，弛兵過其墟。至今空清泉，無復雙鯉魚。南鄭有李郃，得妙甘公書。夜坐指流星，驚倒兩使車。抱關不肯仕，布褐蒙璠璵。西南固多士，君得二子餘。凜凜忠文公，搜士及樵漁。澗溪有幽討，蘋芷真嘉蔬。歲晚終不食，心惻當何如。大江従西來，上有千仞山。江山自環擁，恢詭富神奸。深淵鼉鱉橫，?去聲，?巨壑蛇龍頑。旌陽斬長蛟，雷雨移蒼灣。蜀守降老蹇，至今帶連環。縱橫若無主，蕩逸侵人寰。上帝降瑤姬，來處荊巫間。神仙豈在猛，玉座幽且閒。飄蕭駕風馭，弭節朝天關。倏忽巡四方，不知道里艱。古妝具法服，邃殿羅煙鬟。百神自奔走，雜沓來趨班。雲興靈怪聚，雲散鬼神還。茫茫夜潭靜，皎皎秋月彎。還應搖玉佩，來聽水潺潺。月入秋帷病枕涼，霜飛夜簟故衾香。可憐吹帽狂司馬，空對親舂老孟光。不作雍容傾座上，翻成骯髒倚門旁。人間此會論今古，細看茱萸感嘆長。萬里雲山一破裘，杖端閒掛百錢遊。五車書已留兒讀，二頃田應為鶴謀。水底笙歌蛙兩部，山中奴婢橘千頭。幅巾我欲相隨去，海上何人識故侯。太平宮而宿於南溪溪堂遂並南山而西至樓觀大秦寺延生觀仙遊潭十九日aa1歸作詩五百言以記凡所經歷者寄子由遠人罹水旱，王命釋俘囚。分縣傳明詔，循山得勝遊。蕭條初出郭，曠蕩實消憂。薄暮來孤鎮，登臨憶武侯。崢嶸依絕壁，蒼茫瞰奔流。半夜人呼急，橫空火氣浮。天遙殊不辨，風急已難收。曉入陳倉縣，猶餘賣酒樓。煙煤已狼藉，吏卒尚呀咻。（十三日宿武城鎮，即俗所謂石鼻寨也，雲孔明所築。是夜二鼓，寶雞火作，相去三十里，而見於武城。）雞嶺雲霞古，龍宮殿宇幽。（縣有雞爪峰、龍宮寺。）南山連大散，歸路走吾州。欲往安能遂，將還為少留。回趨西虢道，卻渡小河洲。聞道磻溪石，猶存渭水頭。蒼崖雖有跡，大釣本無鉤。（十四日，自寶雞行至虢。聞太公磻溪石在縣東南十八里，猶有投竿跪餌兩膝所著之處。）東去過郿塢，孤城象漢劉。誰言董公健，竟復伍孚仇。白刃俄生肘，黃金漫似丘。（十五日至郿縣，縣有董卓城，其城象長安，俗謂之小長安。）平生聞太白，一見駐行騶。鼓角誰能試，風雷果致不。巖崖已奇絕，冰雪更琱鎪。春旱憂無麥，山靈喜有湫。蛟龍懶方睡，瓶罐小容偷。（是日晚，自郿起至清秋鎮宿。道過太白山，相傳雲，軍行鳴鼓角過山下，輒致雷雨。山上有湫甚靈，以今歲旱，方議取之。）二曲林泉勝，三川氣象侔。近山麰麥早，臨水竹篁修。（十六日至盩厔，以近山地美，氣候殊早。縣有官竹園，十數裡不絕。）先帝膺符命，行宮畫冕旒。侍臣簪武弁，女樂抱箜篌。祕殿開金鎖，神人控玉虯。黑衣橫巨劍，被髮凜雙眸。（十七日，寒食。自盩厔東南行二十餘里，朝謁太平宮二聖御容。此宮乃太宗皇帝時有神降於道士張守真以告受命之符，所為立也。神封翊聖將軍，有殿。）邂逅逢佳士，相將弄彩舟。投篙披綠荇，濯足亂清溝。晚宿南溪上，森如水國秋。繞湖栽翠密，終夜響颼颼。（是日與監宮張杲之泛舟南溪，遂留宿於溪堂。）冒曉窮幽邃，操戈畏炳彪。（十八日，循終南而西，縣尉以甲卒見送。或雲近官竹園往往有虎。）尹生猶有宅，老氏舊停輈。問道遺蹤在，登仙往事悠。馭風歸汗漫，閱世似蜉蝣。羽客知人意，瑤琴繫馬鞦。不辭山寺遠，來作鹿鳴呦。帝子傳聞李，巖堂仿像緱。輕風幃幔卷，落日髻鬟愁。入谷（音浴。）警蒙密，登坡費挽摟。亂峰攙似槊，一水淡如油。中使何年到，金龍自古投。千重橫翠石，百丈見遊aa2。最愛泉鳴洞，初嘗雪入喉。滿瓶雖可致，洗耳嘆無由。（是日遊崇聖觀，俗所謂樓觀也，乃尹喜舊宅，山腳有授經臺尚在。遂與張杲之同至大秦寺蚤食而別。有太平宮道士趙宗有，抱琴見送至寺，作《鹿鳴》之引乃去。又西至延生觀，觀後上小山，有唐玉真公主修道之遺蹟。下山而西行十數裡，南入黑水谷，谷中有潭名仙遊潭。潭上有寺三，倚峻峰，面清溪，樹林深翠，怪石不可勝數。潭水以繩縋石數百尺，不得其底，以瓦礫投之，翔揚徐下，食頃乃不見，其清澈如此。遂宿於中興寺，寺中有玉女洞，洞中有飛泉甚甘，明日以泉二瓶歸至郿，又明日乃至府。）忽憶尋蟆培，方冬脫鹿裘。山川良甚似，水石亦堪儔。惟有泉旁飲，無人自獻酬。（昔與子由遊蝦蟆培，方冬，洞中溫溫如二三月。）枇杷已熟粲金珠，桑落初嘗灩玉蛆。暫借垂蓮十分盞，一澆空腹五車書。青浮卵碗槐芽餅，紅點冰盤藿葉魚。醉飽高眠真事業，此生有味在三餘。草木生故墟，牛羊滿空瀆。春江圍草市，夜浪浮竹屋。已連漲海白，尚帶霍山綠。坎離更休王，魚鱉橫陵陸。得非崑崙囚，欲報陸渾衄。行看北風競，來救南國蹙。長驅連山燒，一掃含沙毒。孤吟愍造化，何時停倚伏。當憐水旱氓，不作舟車蓄。江流倘席捲，社酒期茅縮。只耳獸齧環，長脣鵝擘喙。三趾下銳春蒲短，兩柱高張秋菌細。君看翻覆俯仰間，覆成三角翻兩髻。古書雖滿腹，（古有篆五字不可識）。苟有用我亦隨世。嗟君一見呼作鼎，才注升合已漂逝。不如學鴟夷，盡日盛酒真良計。衣中甲厚行何懼，塢裡金多退足憑。畢竟英雄誰得似，臍脂自照不須燈。蔬飯藜床破衲衣，掃除習氣不吟詩。前生似是盧行者，後學過呼韓退之。未敢叩門求夜話，時叨送米續晨炊。知君清俸難多輟，且覓黃精與療飢。彼哉嵇阮曹，終以明自膏。靖節固昭曠，歸來侶蓬蒿。新霜著疏柳，大風起江濤。東籬理黃華，意不在芳醪。白衣挈壺至，徑醉還遊遨。悠然見南山，意與秋氣高。羽蟲見月爭翾翻，我亦散發虛明軒。千梳冷快肌骨醒，風露氣入霜蓬根。起舞三人漫相屬，停杯一問終無言。曲肱薤簟有佳處，夢覺瑤樓空斷魂。經旬臥齋閣，終日親劑和。不知雪已深，但覺寒無奈。飄蕭窗紙鳴，堆壓檐板墮。（關中皆以板為檐。風飆助凝冽，幃幔困軒簸。惟思近醇醲，未敢窺璨瑳。何時反炎赫，卻欲躬臼磨。誰雲坐無氈，尚有裘充貨。西鄰歌吹髮，促席寒威挫。崩騰踏成徑，繚繞飛入座。人歡瓦先融，飲俊瓶屢臥。嗟餘獨愁寂，空室自困坷。欲為後日賞，恐被游塵涴。寒更報新霽，皎月懸半破。有客獨苦吟，清夜默自課。詩人例窮蹇，秀句出寒餓。何當暴雪霜，庶以躡郊賀。魏王大瓠無人識，種成何翅實五石。不辭破作兩大樽，只憂水淺江湖窄。我材aa18落本無用，虛名驚世終何益。東方先生好自譽，伯夷子路併為一。杜陵布衣老且愚，信口自比契與稷。暮年欲學柳下惠，嗜好酸鹹不相入。金山也是不羈人，早歲聞名晚相得。我醉而嬉欲仙去，傍人笑倒山謂實。問我此生何所歸，笑指浮休百年宅。蒜山幸有閒田地，招此無家一房客。歲晚相與饋問為饋歲酒食相邀呼為別歲至除夜達旦不眠為守歲蜀之風俗如是餘官於岐下歲暮思歸而不可得故為此三詩以寄子由饋歲農功各已收，歲事得相佐。為歡恐無及，假物不論貨。山川隨出產，貧富稱小大。置盤巨鯉橫，發籠雙兔臥。富人事華靡，彩繡光翻座。貧者愧不能，微摯出舂磨。官居故人少，里巷佳節過。亦欲舉鄉風，獨唱無人和。別歲故人適千里，臨別尚遲遲。人行猶可復，歲行那可追！問歲安所之？遠在天一涯。已逐東流水，赴海歸無時。東鄰酒初熟，西舍豕亦肥。且為一日歡，慰此窮年悲。勿嗟舊歲別，行與新歲辭。去去勿回顧，還君老與衰。守歲欲知垂盡歲，有似赴壑蛇。修鱗半已沒，去意誰能遮？況欲系其尾，雖勤知奈何！兒童強不睡，相守夜讙譁。晨雞且勿唱，更鼓畏添撾。坐久燈燼落，起看北斗斜。明年豈無年？心事恐蹉跎。努力盡今夕，少年猶可誇。古驛無人雪滿庭，有客冒雪來自北。紛紛笠上已盈寸，下馬登堂面蒼黑。苦寒有酒不能飲，見之何必問相識。我酌徐徐不滿觥，看客倒盡不留溼。千門晝閉行路絕，相與笑語不知夕。醉中不復問姓名，上馬忽去橫短策。欲尋遺蹟強沾裳，本自無生可得亡。今夜生公講堂月，滿庭依舊冷如霜。生死猶如臂屈伸，情鍾我輩一酸辛。樂天不是蓬萊客，憑仗西方作主人。欲訪浮雲起滅因，無緣卻見夢中身。安心好住王文度，此理何須更問人。?此詩為張耒作。?天將剗隋亂，帝遣六龍來。森然風雲姿，颯爽毛骨開。飆馳不及視，山川儼莫回。長鳴視八表，擾擾萬駑駘。秦王龍鳳姿，魯鳥不足摧。腰間大白羽，中物如風雷。區區數豎子，搏取若提孩。手持掃天帚，六合如塵埃。艱難濟大業，一一非常才。維時六驥足，績與英衛陪。功成鏘八鸞，玉輅行天街。荒涼昭陵闕，古石埋蒼苔。窗前堆梧桐，床下鳴絡緯。佳人尺書到，客子中夜喟。朝來一樽酒，晤語聊自慰。秋蠅已無聲，霜蟹初有味。當為壯士飲，眥裂須磔?胃。勿作兒女懷，坐念?蕭蛸畏。山城亦何有，一笑瀉肝胃。泛舟以娛君，魚鱉多可餼。縱為十日飲，未遽主人費。吾儕俱老矣，耿耿知自貴。寧能傍門戶，啼笑雜猩狒。要將百篇詩，一吐千丈氣。蕭條歲行暮，迨此霜雪未。明朝出城南，遺蹟觀楚魏。西風迫吹帽，金菊亂如沸。願君勿言歸，輕別吾所諱。觀音妙智力，應感隨緣度。芝師訪東坡，寧辭萬里步。道義偶相契，十年同去住。行窮半世間，又欲浮杯渡。我願焚囊鉢，不作陳俗具。會取卻歸時，只是而今路。大江從西來，上有千仞山。江山自環擁，恢詭富神奸。深淵鼉鱉橫，巨壑蛇龍頑。旌陽斬長蛟，雷雨移滄灣。蜀守降老蹇，至今帶連寰。縱橫若無主，蕩逸侵人環。上帝降瑤姬，來處荊巫間。神仙豈在猛？玉座幽且閒。飄蕭駕風馭，弭節朝天關。倏忽巡四方，不知道里艱。古妝具法服，邃殿羅煙鬟。百神自奔走，雜沓來趨班。雲興靈怪聚，雲散鬼神還。茫茫夜潭靜，皎皎秋月彎。還應搖玉佩，來聽水潺潺。江湖流落豈關天，禁省相望亦偶然。等是新年未相見，此身應坐不歸田。白髮蒼顏五十三，家人強遣試春衫。朝回兩袖天香滿，頭上銀幡笑阿咸。千株玉槊攙雲立，一穗珠旒落鏡寒。何處霜眉碧眼客，結為三友冷相看。當年踏月走東風，坐看春闈鎖醉翁。白髮門生幾人在，卻將新句調兒童。黃昏已作風翻絮，半夜猶驚月在沙。照汴玉峰明佛剎，隔淮雲海暗人家。來牟有信迎三白，薝蔔無香散六花。（薝蔔，梔子花也，與雪花皆六出。）欲喚阿咸來守歲，林烏櫪馬鬥喧譁。分無纖手裁春勝，況有新詩點蜀酥。醉裡冰髭失纓絡，夢迴布被起廉隅。君應旅睫寒生暈，我亦飢腸夜自呼。明日南山春色動，不知誰佩紫微壺。輕雲微月。二更酒醒船初發。孤城回望蒼煙合。公子佳人，不記歸時節。巾偏扇墜藤床滑。覺來幽夢無人說。此生飄蕩何時歇。家在西南，長作東南別。東麓雲根露角牙，細泉幽咽走金沙。不堪土肉埋山骨，未放蒼龍浴渥窪。十里清淮上，長堤轉雪龍。冰崖落屐齒，風葉亂裘茸。萬頃穿銀海，千尋渡玉峰。従來修月手，合在廣寒宮。攢眉有底恨，得句不妨清。霽霧開寒谷，飢鴉舞雪城。橋聲春市散，塔影暮淮平。不用殘燈火，船窗夜自明。食罷茶甌未要深，清風一榻抵千金。腹搖鼻息庭花落，還盡平生未足心。日射回廊午枕明，水沉銷盡碧煙橫。山人睡覺無人見，只有飛蚊繞鬢鳴。解組歸來道益光，坐看百物自炎涼。捲簾堂上檀槽鬧，送客林間樺燭香。淺量已愁當酒怯，非才尤覺和詩忙。何人貪佩黃金印，千柱耽耽鎖北岡。人間膏火正爭光，每到藏春得暫涼。多事始知田舍好，凶年偏覺野蔬香。溪山勝畫徒能說，來往如梭為底忙。老去此身無處著，為翁載插萬松岡。去國已八年，故人今有誰。當時交遊內，未數蔡克兒。豈無知我者，好爵半已縻。爭為東閣吏，不顧北山移。公子表獨立，與世頗異馳。不辭千里遠，成此一段奇。蛾眉亦可憐，無奈思餅師。無人伴客寢，惟有支床龜。君歸與何人，文字相娛嬉。持此調張子，一笑當脫頤。道人胸中水鏡清，永珍起滅無逃形。獨依古寺種秋菊，要伴騷人餐落英。人間底處有南北，紛紛鴻雁何曾冥。閉門坐穴一禪榻，頭上歲月空崢嶸。今年偶出為求法，欲與慧劍加礱硎。雲衲新磨山水出，霜髭不翦兒童驚。公侯欲識不可得，故知倚市無傾城。秋風吹夢過淮水，想見橘柚垂空庭。故人各在天一角，相望落落如晨星。彭城老守何足顧，棗林桑野相邀迎。千山不憚荒店遠，兩腳欲趁飛猱輕。多生綺語磨不盡，尚有宛轉詩人情。猿吟鶴唳本無意，不知下有行人行。空階夜雨自清絕，誰使掩抑啼孤煢。我欲仙山掇瑤草，傾筐坐嘆何時盈。簿書鞭撲晝填委，煮茗燒慄宜宵征。乞取摩尼照濁水，共看落月金盆傾。法師說法臨泗水，無數天花隨麈尾。勸將淨業種西方，莫待夢中呼起起。哀哉若魚竟坐口，遠愧知幾穆生醴。況逢孟簡對盧仝，不怕校人欺子美。疲民尚作魚尾赤，數罟未除吾顙泚。法師自有衣中珠，不用辛苦沙泥底。漁父飲，誰家去，魚蟹一時分付。酒無多少醉為期，彼此不論錢數。漁父醉，蓑衣舞，醉裡卻尋歸路。輕舟短棹任斜橫，醒後不知何處。漁父醒，春江午，夢斷落花飛絮。酒醒還醉醉還醒，一笑人間今古。漁父笑，輕鷗舉，漠漠一江風雨。江邊騎馬是官人，借我孤舟南渡。芙蓉城中花冥冥，誰其主者石與丁。珠廉玉案翡翠屏，霞舒雲卷千娉婷。中有一人長眉青，炯如微雲淡疏星。往來三世空鍊形，竟坐誤讀黃庭經。天門夜開飛爽靈，無復白日乘雲軿。俗緣千劫磨不盡，翠被冷落悽餘馨。因過緱山朝帝廷，夜聞笙簫弭節聽。飄然而來誰使令，皎如明月入窗櫺。忽然而去不可執，寒衾虛幌風泠泠。仙宮洞房本不扃，夢中同躡鳳凰翎。徑度萬里如奔霆，玉樓浮空聳亭亭。天書雲篆誰所銘，遶樓飛步高冷竮。仙風鏘然韻流鈴，蘧蘧形開如酒醒。芳卿寄謝空丁寧，一朝覆水不返瓶，羅巾別淚空熒熒。春風花開秋葉零，世間羅綺紛羶腥。此身流浪隨滄溟，偶然相值兩浮萍。願君收視觀三庭，勿與嘉穀生蝗螟。從渠一念三千齡，下作人間尹與邢。超然臺聞周翰乞此郡客有誦其詩者乃次其韻二篇以為他日一笑?此詩一題“和魯人孔周翰題詩二首”，而以現題為引。底本原收孔詩，今刪。?壞壁題詩已五年，故人風物兩依然。定知來歲中秋月，又照先生枕曲眠。更邀明月說明年，記取孤吟孟浩然。此去宦遊如傳舍，揀枝驚鵲幾時眠。秦郎文字固超然，漢武憑虛意欲仙。底事秋來不得解，定中試與問諸天。一尾追風抹萬蹄，崑崙玄圃謂朝隮。回看世上無伯樂，卻道鹽車勝月題。得喪秋毫久已冥，不須聞此氣崢嶸。何妨卻伴參寥子，無數新詩咳唾成。誤點故教同子敬，雜篇真欲擬湯休。隴雲寄我山中信，雪月追君溪上舟。會看飛仙虎頭篋，卻來顛倒拾遺裘。（子美詩云：天吳及紫鳳，顛倒在短褐。）王孫辦作玄真子，細雨斜風不溼鷗。此境眼前聊妄想，幾人林下是真休。我今心似一潭月，君已身如萬斛舟。看畫題詩雙鶴鬢，歸田送老一羊裘。明年兼與士龍去，萬頃蒼波沒兩鷗。石壁高千尺，微蹤遠欲無。飛檐如劍寺，?出劍門東，望上寺宇彷彿可見。?古柏似仙都。許子嘗高遁，行舟悔不迂。斬蛟聞猛烈，提劍想崎嶇。寂寞棺猶在，修崇世已愚。隱居人不識，化去俗爭籲。洞府煙霞遠，人間爪發枯。飄飄乘倒景，誰復顧遺軀。白露下眾草，碧空卷微雲。孤光為誰來，似為我與君。水天浮四坐，河漢落酒樽。使我冰雪腸，不受麴櫱醺。尚恨琴有弦，出魚亂湖紋。哀彈本舊曲，妙耳非昔聞。良時失俯仰，此見寧朝昏。懸知一生中，道眼無由渾。開緘奕奕滿銀鉤，書尾題詩語更遒。八法舊聞宗長史，五言今復擬蘇州。筆蹤好在留臺寺，旗隊遙知到石溝。欲寄鼠須並繭紙，請君章草賦黃樓。商也哀未散，歲月忽已秋。祥琴雖未調，餘悲不敢留。矧此乃韻語，未入金石流。羲之生五子，總角出銀鉤。吾家有二許，下筆兩不休。君言不能詩，此語人信不。千鍾斯為堯，百榼斯為丘。陋矣陶士衡，當以大白浮。酒中那有失，醉則不驚鷗。明當罰二子，已洗兩玉舟。為制名曰招隱仍為詩以告來者庶幾遷之飛檐臨古道，高榜觀遊人。未即令公隱，聊須濯路塵。茆茨分聚落，煙火傍城闉。林缺湖光漏，窗明野意新。居民惟白帽，過客漫朱輪。山好留歸屐，風回落醉巾。他年誰改築，舊制不須因。再到吾雖老，猶堪作坐賓。三年走吳越，踏遍千重山。朝隨白雲去，暮與棲鴉還。翩如得木狖，飛步誰能攀。一為符竹累，坐老敲榜間。此行亦何事，聊散腰腳頑。浩蕩城西南，亂山如玦環。山下野人家，桑柘雜榛菅。歲晏風日暖，人牛相對間。薄雪不蓋土，麥苗稀可刪。願君發豪句，嘲詼破天慳。我本畏酒人，臨觴未嘗訴。平生坐詩窮，得句忍不吐。吐酒茹好詩，肝胃生滓汙。用此較得喪，天豈不足付。吾儕非二物，歲月誰與度。悄焉得長愁，為計已大誤。二歐非無詩，恨子不飲故。強為酹一酌，將非作愁具。成言如皎日，援筆當自賦。他年五君詠，山王一時數。兒童笑使君，憂慍長悄悄。誰拈白接?，令跨金騕褭。東風吹溼雪，手冷怯清曉。忽發兩鳴髇，相趁飛aa18小。放弓一長嘯，目送孤鴻矯。吟詩忘鞭轡，不語頭自掉。歸來仍脫粟，鹽豉煮芹蓼。何似雷將軍，兩眼霜鶻皎。黑頭已為將，百戰意未了。馬上倒銀瓶，得兔不暇燎。少年負奇志，蹭蹬百憂繞。回首英雄人，老死已不少。青春還一夢，餘年真過鳥。莫上呼鷹臺，平生笑劉表。胡騎入雲中，急烽連夜過。短刀穿虜陣，濺血貂裘涴。一來輦轂下，愁悶惟欲臥。今朝従公獵，稍覺天宇大。一雙鐵絲箭，未發手先唾。射殺雪毛狐，腰間餘一個。糴米買束薪，百物資之市。不緣耕樵得，飽食殊少味。再拜請邦君，願受一廛地。知非笑昨夢，食力免內愧。春秧幾時花，夏稗忽已穟。悵焉撫耒耜，誰復識此意。風吹河漢掃微雲，步屟中庭月趁人。浥浥爐香初泛夜，離離花影欲搖春。遙知金闕同清景，想見氈車碾暗塵。回首舊遊真是夢，一簪華髮岸綸巾。西征憶南國，堂上畫瀟湘。照眼雲山出，浮空野水長。舊遊心自省，信手筆都忘。會有衡陽客，來看意渺茫。落落君懷抱，山川自屈蟠。經營初有適，揮灑不應難。江市人家少，煙村古木攢。知君有幽意，細細為尋看。咫尺殊非少，陰晴自不齊。徑蟠趨後崦，水會赴前溪。自說非人意，曾經是馬蹄。他年宦遊處，應話劍山西。幽芳本長春，暫瘁如蝕月。且當付造物，未易料枯枿。也知宿根深，便作紫筍茁。乘時出婉娩，為我暖慄冽。先生蚤貴重，廟論推英拔。如今城東瓜，不記召南茇。陋居有遠寄，小圃無闊躡。還為久處計，坐待行年匝。?子由明年六十。?臘果綴梅枝，春杯浮竹葉。誰言一萌動，已覺萬木活。聊將玉蕊新，?世謂此玫瑰花。?插向綸巾折。書窗拾輕煤，佛帳掃餘馥。辛勤破千夜，收此一寸玉。痴人畏老死，腐朽同草木。欲將東山鬆，涅盡南山竹。墨堅人苦脆，未用嘆不足。且當注蟲魚，莫草三千牘。理髮千梳淨，風晞勝湯沐。閉息萬竅通，霧散名幹浴。頹然語默喪，靜見天地復。時令具薪水，漫欲濯腰腹。陶匠不可求，盆斛何由足。?海南無浴器，故常幹浴而已。?老雞臥糞土，振羽雙瞑目。倦馬?展風沙，奮鬣一噴玉。垢淨各殊性，快愜聊自沃。雲母透蜀紗，琉璃瑩蘄竹。稍能夢中覺，漸使生處熟。《楞嚴》在床頭，妙偈時仰讀。返流歸照性，獨立遺所矚。未知仰山禪，已就季主卜。安心會自得，助長毋相督。寶刀匣不見，但見龍雀環。何曾斬蛟蛇，亦未切琅玕。胡為穿窬輩，見之要領寒。吾刀不汝問，有愧在其肝。念此力自藏，包之虎皮斑。湛然如古井，終歲不復瀾。不憂無所用，憂在用者難。佩之非其人，匣中自長嘆。我老眾所易，屢遭非意幹。惟有王玄通，階庭秀芝蘭。知子後必大，故擇刀所便。屠狗非不用，一歲六七刓。欲試百鍊剛，要須更泥蟠。作詩銘其背，以待知者看。楚水別來十載，蜀山望斷千重。畢竟擬為傖父，憑君說與吳儂。燈燼不挑垂暗蕊，爐灰重撥尚餘薰。清風欲發鴉翻樹，缺月初升犬吠雲。閉眼此心新活計，隨身孤影舊知聞。雷州別駕應危坐，跨海幽光與子分。湖目也堪供眼，木奴自足為生。若話三吳勝事，不惟千里蓴羹。江湖渺故國，風雨傾舊廬。東來三十年，愧此一束書。尺椽亦何有，而我常客居。羨君開此室，容膝真有餘。拊床琴動搖，弄筆窗明虛。後夜龍作雨，天明雪填渠。（時方禱雨龍祠，作此句時星斗燦然，四更風雨大至，明日乃雪。）夢迴聞剝啄，誰呼趙陳予。添丁走沽酒，通德起挽蔬。主孟當啖我，玉鱗金尾魚。一醉忘其家，此身自籧篨。人在畫屏中住，客依明月邊遊。未卜柴桑舊宅，須乘五湖扁舟。生計曾無聚沫，孤蹤謾有清風。治產猶嫌范蠡，攜孥頗笑梁鴻。弱累已償俗盡，老身將伴僧居。未許季鷹高潔，秋風直為鱸魚。西郊黃土沒車輪，滿面風埃笑路人。已放役夫三萬指，従教積雨洗殘春。枝上稀疏地上稠，忍看紅糝落牆頭。風流別乘多才思，歸趁西園秉燭遊。│旱行十年，飢疫遍九土。奇窮所向惡，歲歲祈晴雨。雖非為己求，重請終愧古│鬼神亦知我，老病入腰膂。何曾拜向人，此意難不許。重雲悽已合，微潤先流│。蕭蕭止還作，坐聽及三鼓。天明將吏集，泥土滿靴屨。登城望麰麥，綠浪風│舞。愧我賢友生，雄篇鬥新語。君看大熟歲，風雨佔十五。天地本無功，祈禳│足數。渡河不入境，豈若無蝗虎。而況刑白鵝，下策君勿取。老鴉銜肉紙飛灰，萬里家山安在哉。蒼耳林中太白過，鹿門山下德公回。管寧投老終歸去，王式當年本不來。記取城南上巳日，木棉花落刺桐開。我詩如病驥，悲鳴向衰草。有兒真驥子，一噴群馬倒。養氣勿吟哦，聲名忌太早。風濤借筆力，勢逐孤雲掃。何如陶家兒，繞舍覓梨棗。君看押強韻，已勝郊與島。木落騷人已怨秋，不堪平遠發詩愁。要看萬壑爭流處，他日終煩顧虎頭。君歸嶺北初逢雪，我亦江南五見春。寄語風流王武子，三人俱是識山人。獨遶櫻桃樹，酒醒喉肺乾。莫除枝上露，從向口中漙。行遍天涯意未闌，將心到處遣人安。山中老宿依然在，案上《楞嚴》已不看。欹枕落花餘幾片，閉門新竹自千竿。客來茶罷空無有，盧橘楊梅尚帶酸。清虛堂裡王居士，閉眼觀身如止水。水中照見永珍空，敢問堂中誰隱几。吳興太守老且病，堆案滿前長渴睡。願君勿笑反自觀，夢幻去來殊未已。長疑安石恐不免，未信犀首終無事。勿將一念住清虛，居士與我蓋同耳。荒涼海南北，佛舍如雞棲。忽此榕林中，跨空飛栱枅。當門冽碧井，洗我兩足泥。高堂磨新磚，洞戶分角圭。倒床便甘寢，鼻息如虹霓。僮僕不肯去，我為半日稽。晨登一葉舟，醉兀十里溪。醒來知何處，歸路老更迷。帳下佳人拭淚痕，門前壯士氣如雲。倉黃不負君王意，獨有虞姬與鄭君。（太和中刺史劉嗣之立，李紳以太子賓客分司東都，過濠，為作記。記今存而亭廢者數年矣。）頹垣破礎沒柴荊，故老猶言短李亭。敢請使君重起廢，落霞孤鶩換新銘。藹藹青城雲，娟娟峨眉月。隨我西北來，照我光不滅。我在塵土中，白雲呼我歸。我遊江湖上，明月溼我衣。岷峨天一方，雲月在我側。謂是山中人，相望了不隔。夢尋西南路，默數長短亭。似聞嘉陵江，跳波吹錦屏。送君無一物，清江飲君馬。路穿慈竹林，父老拜馬下。不用驚走藏，使者我友生。聽訟如家人，細說為汝評。若逢山中友，問我歸何日。為話腰腳輕，猶堪踏泉石。風高月暗水雲黃，淮陰夜發朝山陽。山陽曉霧如細雨，炯炯初日寒無光。雲收霧卷已亭午，有風北來寒欲僵。忽驚飛雹穿戶牖，迅駛不復容遮防。市人顛沛百賈亂，疾雷一聲如頹牆。使君來呼晚置酒，坐定已復日照廊。怳疑所見皆夢寐，百種變怪旋消亡。共言蛟龍厭舊穴，魚鱉隨徙空陂塘。愚儒無知守章句，論說黑白推何祥。惟有主人言可用，天寒欲雪飲此觴。二陳既妙士，兩歐惟德人。王孫乃龍種，世有籋雲麟。五君従我遊，傾寫出怪珍。俗物敗人意，茲遊實清醇。那知有聚散，佳夢失欠伸。我舟下清淮，沙水吹玉塵。君行踏曉月，疏木掛寸銀。尚寄別後詩，剪刻淮南春。此生終安歸，還軫天下半。朅來乘樏廟，復作微禹嘆。（昔自南河赴杭州過此，蓋二十二年矣。）従祠及彼呱，（有啟廟。）像設偶此粲。（謂塗山氏。）秦祖當侑坐，（廟有柏翳。）夏郊亦薦裸。（有鯀廟。）可憐淮海人，尚記弧矢旦。（淮南人謂禹以六日生，是日，數萬人會山上。雖傳記不載，然相傳如此。）荊山碧相照，楚水清可亂。刖人有餘坑，美石肖溫瓚。（荊山下有卞氏採玉坑，石色如玉，不受鑱刻。取出山下，輒變色不復溫瑩。）龜泉木杪出，牛乳石池漫。（龜泉在荊山下色白而甘，真陸羽所謂石池漫流者。有石記雲：唐貞元中隨白龜流出。）小兒強好古，侍史笑流汗。歸時蝙蝠飛，炬火記遠岸。．湖口人李正臣蓄異石九峰，玲瓏宛轉，若窗櫺然。餘欲以百金買之，與仇池石為偶，方南遷未暇也。名之曰壺中九華，且以詩識之。我家岷蜀最高峰?，一作清溪電轉失雲峰。?夢裡猶驚翠掃空。五嶺莫愁千嶂外，九華今在一壺中。天池水落層層見，?一作石泉影落涓涓滴。?玉女窗明處處通。念我仇池太孤絕，百金歸買小?一作碧?玲瓏。東都寄食似孤雲，aa36被真成一宿賓。收得玉堂揮翰手，卻為淮月弄舟人。羨君湖上齋搖碧，笑我花時甑有塵。為報年來殺風景，連江夢雨不知春。（來詩有芍藥春之句。揚州近歲率為此會，用花十餘萬枝，吏緣為奸，民極病之，故罷此會。）金山樓觀何耽耽，撞鐘擊鼓聞淮南。焦山何有有修竹，採薪汲水僧兩三。雲霾浪打人跡絕，時有沙戶祈春蠶。我來金山更留宿，而此不到心懷慚。同遊盡返決獨往，賦命窮薄輕江潭。清晨無風浪自湧，中流歌嘯倚半酣。老僧下山驚客至，迎笑喜作巴人談。自言久客忘鄉井，只有彌勒為同龕。困眠得就紙帳暖，飽食未厭山蔬甘。山林飢臥古亦有，無田不退寧非貪。展禽雖未三見黜，叔夜自知七不堪。行當投劾謝簪組，為我佳處留茅庵。（吳人謂水中可田者為沙。焦山長老，中江人也。）裕陵固天縱，筆有云漢姿。嘗重連山象，不數秋風辭。龍騰與虎變，狸豹復何施。我窮真有數，文字乃見知。聞君射策日，妙語發疇諮。一日喧萬口，驚倒同舍兒。豈知二十年，道路猶遲遲。苦言如藥石，瞑眩終見思。屈伸反覆手，獨於君可疑。四門方穆穆，行矣及此時。皇天遣出家，臨老乃學道。北歸為兒子，破戒堪一笑。披雲見天眼，回首失海潦。蠻唱與黎歌，餘音猶杳杳。大兒牧眾稚，四歲守孤嶠。次子病學醫，三折乃粗曉。小兒耕且養，得暇為書繞。我亦困詩酒，去道愈茫渺。紛紛何時定，所至皆可老。莫學柳儀曹，詩書教氓獠。亦莫事登陟，溪山有何好。安居與我遊，閉戶淨灑掃。都城昔傾蓋，駿馬初服輈。再見江湖間，秋鷹已離韝。於今三會合，每進不少留。豫章既可惜，瑚璉誰當收。微官有民社，妙割無雞牛。歸來我益敬，器博用自周。百年子初筵，我已迫旅酬。但當記苦語，高節貫白頭。風濤戰扶胥，海賊橫泥子。胡為犯二怖，博此一笑喜。問君奚所欲，欲談仁義耳。我才不逮人，所有聊足己。安能相付予，過聽君誤矣。霜風掃瘴毒，冬日稍清美。年來萬事足，所欠惟一死。澹然兩無求，滑淨空棐幾。九門插天開，萬馬先朝屯。舉鞭紅塵中，相見不得言。夜走清虛宿，扣門驚鵲翻。君家汾陽家，永巷車雷奔。夕郎方不夕，列戟以自藩。相逢開月閣，畫檐低金盆。至今夢中語，猶舉燈前樽。阿戎修玉牒，未憚筆削煩。君歸助獻納，坐繼岑與溫。我客二子間，不復尋諸孫。（子美詩云，權門多噂沓，且復尋諸孫。）佳人自鞚玉花驄，翩如驚燕蹋飛龍。金鞭爭道寶釵落，何人先入明光宮。宮中羯鼓催花柳，玉奴絃索花奴手。坐中八姨真貴人，走馬來看不動塵。明眸皓齒誰復見，只有丹青餘淚痕。人間俯仰成今古，吳公臺下雷塘路。當時亦笑張麗華，不知門外韓擒虎。胡騎入回中，急烽連夜過。短刀穿虜陣，濺血貂裘涴。一來輦轂下，愁悶惟欲臥。今朝從公獵，稍覺天宇大。一雙鐵絲箭，未發手先唾。射殺雪毛狐，腰間餘一個。朝罷人人識鄭崇，直聲如在履聲中。臥聞疏響梧桐雨，獨詠微涼殿閣風。諫苑君方續承業，醉鄉我欲訪無功。陶然一枕誰呼覺，牛蟻新除病後聰。久苦趙盾日，欣逢傅說霖。坐知千里足，初覺兩河深。破屋常持傘，無薪欲爨琴。清詩似庭燎，雖美未忘箴。誰能如鐵牛，橫身負黃河。滔天不能沒，尺箠未易訶。世俗自無常，徐公故逶迤。別來不可說，事與浮雲多。當時無限人，譭譽即墨阿。虛聲了無實，夜蟲鳴機梭。相逢一笑外，奈此白髮何。天驥皆籋雲，長鳴飽芻禾。王庭旅百寶，大貝隨弓戈。君獨一麾去，欲賡五袴歌。甘棠古樂國，白酒金叵羅。知君不久留，治行中新科。過客足嗔喜，東堂記分鵝。此外但坐嘯，後生工揣摩。若耶溪水雲門寺，賀監荷花空自開。我恨今猶在泥滓，勸君莫棹酒船回。先生本舌耕，文字浩千頃。空倉付公子，坐待發苕穎。十年困新說，兒女爭捕影。鑿垣種蒿蓬，嘉穀誰復省。空餘南陔意，太息北堂冷。織屨隨方進，採薪教韋逞。辛勤守一經，菽水賢五鼎。今年聞起廢，魯史復光景。公子亦改官，三就繁馬頸。歸來一笑粲，素髮颯垂領。會看金花詔，湯沐奉朝請。天公不吾欺，壽與龜鶴永。二年閱三州，我老不自惜。團團如磨牛，步步踏陳跡。豈知世外人，長與魚鳥逸。老芝如雲月，炯炯時一出。比年三見之，常若有所適。逝將走廬阜，計闊道愈密。吾生如寄耳，出處誰能必。江南千萬峰，何處訪子室。深谷下窈窕，高林合扶疏。美哉新堂成，及此秋風初。我來適過雨，物至如娛予。稚竹真可人，霜節已專車。老槐苦無賴，風花吹填渠。山鴉爭呼號，溪蟬獨清虛。寄懷勞生外，得句幽夢餘。古今正自同，歲月何必書。美人如春風，著物物未知。羈愁似冰雪，見子先流澌。子従徐方來，吏民舉熙熙。扶病出見之，驚我一何衰。知我久慵倦，起我以新詩。詩詞如醇酒，盎然薰四支。徑飲不覺醉，欲和先昏疲。西齋有蠻帳，風雨夜紛披。放懷語不擇，撫掌笑脫頤。別來今幾何，春物已含姿。柳色日夜暗，子來竟何時。徐方雖雲樂，東山禁遊嬉。又無狂太守，何以解憂思。聞子有賢婦，華堂詠《螽斯》。曷不倒囊橐，賣劍買蛾眉。不用教絲竹，唱我新歌詞。可憐倦鳥不知時，空羨騎鯨得所歸。玉局西南天一角，萬人沙苑看孤飛。仁義大捷徑，詩書一旅亭。相誇綬若若，猶誦麥青青。腐鼠何勞嚇，高鴻本自冥。顛狂不用喚，酒盡漸須醒。天門夜上賓出日，萬里紅波半天赤。歸來平地看跳丸，一點黃金鑄秋橘。太華峰頭作重九，天風吹灩黃花酒。浩歌馳下腰帶鞓，醉舞崩崖一揮手。神遊八極萬緣虛，下視蚊雷隱汙渠。大千一息八十返，笑厲東海騎鯨魚。三韓王子西求法，鑿齒彌天兩勍敵。過江風急浪如山，寄語舟人好看客。青泥赤日午相烘，走訪?一作和?船窗柳影中。輟我東坡無限睡，賞君南浦不貲風。坐觀邸報談迂叟，閒說滁山憶醉翁。此去澄江三萬頃，只應明月照還空。?鄭，滁人也。是日坐中觀邸報，雲叟已押入門下省。?落日岸葛巾，晚風吹羽扇。鬆間野步穩，竹外飛橋轉。神功鑿橫嶺，岩石得巨片。直渡千人溝，下有微流泫。岡巒蔚回合，金碧爛明絢。緬懷異姓王，負擔此鄉縣。長逢跨下辱，屢乞桑間飯。誰謂山石頑，識此希世彥。凜然英氣逼，屹起猶聳戰。他年萬騎歸，文老恣歡宴。錦繡被原野，金珠散貧賤。竇融既入朝，吳芮空記面。榮華坐銷歇，閱世如郵傳。惟有長明燈，依然照深殿。臥聞鐃鼓送歸艎，夢裡忽忽共一觴。試問別來愁幾許，春江萬斛若為量。見和西湖月下聽琴謖謖松下風，藹藹壠上雲。聊將竊比我，不堪持寄君。半生寓軒冕，一笑當琴尊。良辰飲文字，晤語無由醺。我有夙鳴枝，背作蛇蚹紋。月明委靜照，心清得奇聞。當呼玉澗手。一洗羯鼓昏。請歌南風曲，猶作虞書渾。（家有雷琴甚奇古，玉澗道人崔閒妙於雅聲，當呼使彈。）見和仇池上窮非想亦非非，下與風輪共一痴。翠羽若知牛有角，空瓶何必井之眉。還朝暫接鵷鸞翼，謝病行收麋鹿姿。記取和詩三益友，他年弭節過仇池。玉津園承平苑囿雜耕桑，六聖勤民計慮長。碧水東流還舊派，（玉津分蔡河上流，複合於下。）紫壇南峙表連岡。不逢遲日鶯花亂，空想疏林雪月光。千畝何時躬帝藉，斜陽寂歷鎖雲莊。藉田竊脂方紀瑞，布穀未催耕。魚沫依蘋渚，蝸涎上彩楹。江湖來夢寐，蓑笠負平生。琴裡思歸曲，因君一再行。怪此花枝怨泣，託君詩句名通。憑將草木記吳風。繼取相如雲夢。點筆袖沾醉墨，謗花面有慚紅。知君卻是為情穠。怕見此花撩動。當年我作表忠碑，坐覺江山氣未衰。舞鳳尚従天目下，收駒時有渥窪姿。踞床到處堪吹笛，橫槊何人解賦詩。知是丹霞破佛手，先聲應已懾群夷。（廣西僧寺頃有佛動之異，錢君碎而投之江中。）枝上稀疏地上稠，忍看紅糝落牆頭。風流別乘多才思，歸趁西園秉燭遊。煙紅露綠曉風香，燕舞鶯啼春日長。誰道使君貧且老，繡屏錦帳咽笙簧。文字先生飲，?謂劉執中。?江山清獻遊。典刑傳父老，樽俎繼風流。度嶺逢梅雨，還家指麥秋。自慚鴻雁侶，爭集稻粱洲。野闊橫雙練，城堅聳百樓。行看鳳尾詔，卻下虎頭州。君意已吳越，我行無去留。歸途應食粥，乞米使君舟。天驥德力備，馬外龍麟中。皇天不遺言，兀與圖畫同。駑駘飽官粟，未受一洗空。十駕均一至，何事籋雲風。黃鶴樓前月滿川，抱關老卒飢不眠。夜聞三人笑語言，羽衣著屐響空山。非鬼非人意其仙，石扉三叩聲清圓。洞中鏗鈜落門關，縹緲入石如飛煙。雞鳴月落風馭還，迎拜稽首願執鞭。汝非其人骨腥羶，黃金乞得重莫肩。持歸包裹敝席氈，夜穿茅屋光射天。里閭來觀已變遷，似石非石鉛非鉛。或取而有眾忿喧，訟歸有司今幾年。無功暴得喜欲顛，神人戲汝真可憐。願君為考然不然，此語可信馮公傳。少年辛苦事犁鋤，剛厭青山繞故居。老覺華堂無意味，卻須時到野人廬。憶子少年時，肺喘疲坐臥。喊呀或終日，勢若風雨過。虛陽作浮漲，客冷仍下墮。妻孥恐悵望，膾炙不登坐。終年禁晚食，半夜發清餓。胃強鬲苦滿，肺斂腹輒破。三彭恣啖齧，二豎肯逋播。寸田可治生，誰勸耕黃糯。（新法方田謂上腴為黃糯。）探懷得真藥，不待君臣佐。初如雪花積，漸作櫻珠大。隔牆聞三咽，隱隱如轉磨。自茲失故疾，陽唱陰輒和。神仙多歷試，中路或坎坷。平生不盡器，痛飲知無奈。舊人眼看盡，老伴餘幾個。殘年一斗粟，待子同舂簸。云何不自珍，醉病又一挫。真源結梨棗，世味等糠?。耕耘當待獲，願子勤自課。相將賦遠遊，仙語不用些。揚雄他文不皆奇，獨稱觀瓶居井眉。酒客法士兩小兒，陳遵張竦曾何知。主人有酒君獨醉，蟹螯何不左手持。豈復見吾橫氣機，遣人追君君絕馳，盡力去花君自痴。醍醐與酒同一卮，請君更問文殊師。嵐薰瘴染卻敷腴，笑飲貪泉獨繼吳。未欲連車收薏苡，肯教沉網取珊瑚。不知庾嶺三年別，收得曹溪一滴無。但指庭前雙柏石，要予臨老識方壺。千金敝帚人誰買，半額蛾眉世所妍。顧我自為都矂眊，憐君欲鬥小嬋娟。青雲豈易量他日，黃菊猶應似去年。醉裡未知誰得喪，滿江風月不論錢。東來誰迎使君車，知是丈人屋上烏。丈人今年二毛初，登樓上馬不用扶。使君負弩為前驅，蜀人不復談相如。老幼化服一事無，有鞭不施安用蒲。春波如天漲平湖，鞓紅照坐香生膚。aa31韝上壽白玉壺，公堂登歌鳳將雛。諸孫歡笑爭挽須，蜀人畫作西湖圖。叢林真百丈，法嗣有橫枝。?玉版、橫枝，竹筍也。?不怕石頭路，來參玉版師。聊憑柏樹子，與問籜龍兒。瓦礫猶能說，此君那不知。鏡湖敕賜老江東，未似西歸玉局翁。羈枕未容春夢斷，清都宛在默存中。每逢佳境攜兒去，試問流年與我同。自笑餘生消底物，半篙清漲百灘空。?予與劉器之同發虔州，江水忽清漲丈餘，贛石三百里無一見者。至永和，器之解舟先去，予獨遊清都，作此詩。?多病休文都瘦損，不堪金帶垂腰。望湖樓上暗香飄。和風春弄袖，明月夜聞簫。酒醒夢迴清漏永，隱床無限更潮。佳人不見董嬌饒。徘徊花上月，空度可憐宵。使君九萬擊鵬鯤，肯為陽關一斷魂。不用寬心九千里，安西都護國西門。餘刃西屠橫海鯤，應予詩讖是遊魂。歸來趁別陶弘景，看掛衣冠神武門。我公厭富貴，常苦勳業尋。相期赤松子，永望白雲岑。清風出談笑，萬竅為號吟。吟成超然詩，洗我蓬之心。嗟我本何人，麋鹿強冠襟。身微空志大，交淺屢言深。囑公如得謝，呼我幸寄音。但恐酒錢盡，煩公揮橐金。而今父老千行淚，一似當時初去時。不用鐫碑頌遺愛，丈人清德畏人知。臥聞鐃鼓送歸艎，夢裡匆匆共一觴。試問別來愁幾許，春江萬斛若為量。（去時，予在江陵。）昔我嘗陪醉翁醉，今君但吟詩老詩。清詩咀嚼那得飽，瘦竹瀟灑令人飢。試問鳳凰飢食竹，何如駑馬肥苜蓿。知君忍飢空誦詩，口頰瀾翻如布穀。先生真是地行仙，住世因循五百年。每向銅人話疇昔，故教鐵杖鬥清堅。入懷冰雪生秋思，倚壁蛟龍護晝眠。遙想人天會方丈，眾中驚倒野狐禪。三年相伴影隨身，踏遍江湖草木春。擿石舊痕猶作眼，閉門高節慾生鱗。畏途自衛真無敵，捷徑爭先卻累人。遠寄知公不嫌重，筆端猶自斡千鈞。早知臭腐即神奇，海北天南總是歸。九萬里風安稅駕，雲鵬今悔不卑飛。可憐倦鳥不知時，空羨騎鯨得所歸。玉局西南天一角，萬人沙苑看孤飛。世久無此士，我晚得王孫。寧非叔度家，豈出次公門。白首沉下吏，綠衣有公言。哀哉吳越人，久為江湖吞。官自倒帑廩，飽不及黎元。近聞海上港，漸出水底村。願君五袴手，招此半菽魂。一見刺史天，稍忘獄吏尊，會稽入吾手，鏡湖小於盆。比我東來時，無復瘡痍存。樑李久樂禍，自焚豈非天。兩鼠鬥穴中，一勝亦偶然。謀初要百慮，善後乃萬全。廟堂選世將，範氏真多賢。仁風被宿麥，綠浪搖秦川。號令聳毛羽，先聲落虛弦。我家天一方，去路城西偏。投竿困障日，賣劍行歸田。贈君荊魚杯，副以蜀馬鞭。一醉可以起，毋令祖生先。嗟君七歲知念母，憐君壯大心愈苦。羨君臨老得相逢，喜極無言淚如雨。不羨白衣作三公，不愛白日升青天。愛君五十著彩服，兒啼卻得償當年。烹龍為炙玉為酒，鶴髮初生千萬壽。金花詔書錦作囊，白藤肩輿簾蹙繡。感君離合我酸辛，此事今無古或聞。長陵朅來見大姊，仲孺豈意逢將軍。開皇苦桃空記面，建中天子終不見。西河郡守誰復譏，潁谷封人羞自薦。門外山光馬亦驚，階前屐齒我先行。風花誤入長春苑，雲月長臨不夜城。未許牛羊傷至潔，且看鴉鵲弄新晴。更須攜被留僧榻，待聽催檐瀉竹聲。青青一寸鬆，中有樑棟姿。天驥墮地走，萬里端可期。世無阿房宮，可建五丈旗。又無穆天子，西征燕瑤池。才大古難用，老死亦其宜。丈夫恐不免，豈患莫己知。公如鬆與驥，少小稱偉奇。俯仰自廊廟，笑談無羌夷。清朝竟不用，白首仍憂時。願斬橫行將，請烹乾沒兒。言雖不見省，坐折奸雄窺。嗟我去公久，江湖生白髭。歸來耆舊盡，零落存者誰。比公嵇中散，龍性不可羈。疑公李北海，慷慨多雄詞。淒涼五君詠，沉痛八哀詩。邪正久乃明，人今屬公思。九原不可傳，千古有餘悲。先帝親收十五人，（仁宗朝賢良十五人，今惟富鄭公、張宣徽、錢純老及餘與舍弟在耳。）四方爭看擊鵬鵾。如君才業真堪用，顧我衰遲不足論。出處升沉十年後，死生契闊幾人存。他時京口尋遺蹟，宿草猶應有淚痕。避謗詩尋醫，畏病酒入務。蕭條北窗下，長日誰與度。今年苦炎熱，草木困薰煮。況我早衰人，幽居氣如縷。秋來有佳興，秫稻已含露。還復此微吟，往和糟床注。何處覓新秋，蕭然北臺上。秋來未雲幾，風月已清亮。雲間聳孤翠，林表浮遠漲。新棗漸堪剝，晚瓜猶可餉。西風送落日，萬竅含悽悵。念當急行樂，白髮不汝放。西登太行嶺，北望清涼山。晴空浮五髻，晻靄卿雲間。餘光入岩石，神草出茅菅。何人相指似，稍稍落人寰。能令墜指兒，虯髯茁冰顏。祝君如此草，為民已恫瘝。我亦老且病，眼花腰腳頑。念當勤致此，莫作河東慳。飛仙亦偶然，脫命瞬息中。惟詩不可擬，如寫天日容。夢中哦七言，玉丹已入懷。一語遭綽虐，失身墮蓬萊。蓬萊至今空，護短不養才。上界足官府，謫仙應退休。可憐吳與蘇，骯髒雪滿頭。雪滿頭，終當卻與丹元子，笑指東海乘桴浮。趙子吟詩如潑水，一揮三百八十字。奈何效我欲尋醫，恰似西施藏白地。趙子飲酒如淋灰，一年十萬八千杯。若不令君早入務，飲竭東海生黃埃。我衰臨政多繆錯，羨君精采如秋鶚。頗哀老子今日飲，為君坐嘯主畫諾。翠栝東南美，近生神嶽陰。惜哉不可致，霜根絡雲岑。仙風振高標，香實隕平林。偶隨樗櫟生，不為樵牧侵。忽驚黃茅嶺，稍出青玉針。好事雖力取，王城少知音。豈無換鵝手，但知覓來禽。高懷獨夫子，一見捐橐金。得之喜不寐，贈我意殊深。公堂開後閣，凡木愧華簪。栽培一寸根，寄子百年心。常恐樊籠中，摧我鸞鶴襟。誰知積雨後，寒芒曉森森。恨我迫歸老，不見汝十尋。蒼皮護玉骨，旦暮視古今。何人風雨夜，臥聽飢龍吟。清眸作金徽，素齒為玉軫。響泉竟何用，金帶常苦窘。斕斑漬珠淚，宛轉堆雲鬒。君若安七絃，應彈卓氏引。目盡孤鴻落照邊，遙知風雨不同川。此間有句無人見，送與襄陽孟浩然。木落騷人已怨秋，不堪平遠發詩愁。要看萬壑爭流處，他日終煩顧虎頭。恨無負郭田二頃，空有載行書五車。江上青山橫絕壁，雲間細路躡飛蛇。雞號黑暗通蠻貨，（胡人謂犀為黑暗。）蜂鬧黃連採蜜花。共怪河南門下客，不應萬里向長沙。（喬受知於吳丞相，而施州風土大類長沙。）逢人慾覓安心法，到處先為問道庵。盧子不須従若士，蓋公當自過曹參。羨君美玉經三火，笑我枯桑困八蠶。猶喜大江同一味，故應千里共清甘。二蟲君不見水馬兒，步步逆流水。大江東流日千里，此蟲趯趯長在此。君不見鷃濫堆，決起隨衝風。隨風一去宿何許，逆風還落蓬蒿中。二蟲愚智俱莫測，江邊一笑無人識。山平村塢迷，野寺鐘相答。晚陰雲失莽，?一作杪，?落日猶在塔。行招兩社僧，共步青山月。送客渡石橋，迎客出林樾。幽尋本真性，往事聽徐說。錢王方壯年，此邦事輕俠。鄉人鄙貧賤，異類識英傑。立石像興王，遺址今岌aa40。功勳三吳定，富貴四海甲。歸來父老藏，崇高畏傾壓。詩人工譏病，此欲恣挑抉。流傳後世人，談笑資口舌。是非今已矣，興廢何倉卒。持歸問禪翁，笑指浮漚沒。嗟予與子久離群，耳冷心灰百不聞。若對青山談世事，當須舉白便浮君。秋禾不滿眼，宿麥種亦稀。永愧此邦人，芒刺在膚肌。平生五千卷，一字不救飢。方將怨無襦，忽復歌緇衣。堂堂孔北海，直氣凜群兒。朱輪未及郊，清風已先馳。何以累君子，十萬貧與羸。滔滔滿四方，我行竟安之。何時劍關路，春山聞子規。天目山前綠浸裙，碧瀾堂上看銜艫。作堤捍水非吾事，閒送苕溪入太湖。傾蓋相歡一笑中，従來未省馬牛風。卜鄰尚可容三徑，投社終當作兩翁。古意已將蘭緝佩，招詞閒詠桂生叢。此身自斷天休問，白髮年來漸不公。朝見新荑出舊槎，騷人孤憤苦思家。五噫處士太窮約，三賦先生多誕誇。帳外鶴鳴奩有鏡，筒中錢盡案無鮭。玉川何日朝金闕，白晝關門守夜叉。（時賈欲再娶。）生涯到處似檣烏，科第無心摘頷須。黃帽刺船忘歲月，白衣擔酒慰鰥孤。狙公欺病來分慄，水伯知饞為出鱸。莫向洞庭歌楚曲，煙波渺渺正愁予。夜來雨洗碧巑岏，浪湧雲屯繞郭寒。聞有弁山何處是，為君四面意求看。夜橋燈火照溪明，欲放扁舟取次行。暫借官奴遣吹笛，明朝新月到三更。三年京國厭藜蒿，長羨淮魚壓楚糟。今日駱駝橋下泊，恣看修網出銀刀。衡門老苔蘚，行柏千兵屯。開樽邀落日，未對烏鳥言。清風舉吹籟，散亂書帙翻。傳呼一何急，人馬従車奔。貧居少賓客，鄰婦窺籬藩。牆頭過春酒，綠泛田家盆。比來伏青蒲，坐捉白獸樽。王猷脩潤色，亦有簿領煩。朝廷貴二陸，屢聞天語溫。猶能整筆陣，愧我非韓孫。烏程霜稻襲人香，釀作春風霅水光。時復中之徐邈聖，無多酌我次公狂。去年臘日訪孤山，曾借僧窗半日閒。不為思歸對妻子，道人有約徑須還。江淮流落豈關天，禁省相望亦偶然。等是新年未相見，此身應坐不歸田。白髮蒼顏五十三，家人強遣試春衫。朝回兩袖天香滿，頭上銀幡笑阿咸。當年踏月走東風，坐看春闈鎖醉翁。白髮門生幾人在，卻將新句調兒童。白髮坐鉤黨，南遷瀕海州。灌園以餬口，身自雜蒼頭。籬落秋暑中，碧花蔓牽牛。誰知把鋤人，舊日東陵侯。荔子無幾何，黃柑遽如許。遷臣不惜日，恣意移寒暑。層巢俯雲木，信美非吾土。草芳自有時，鶗何關汝。下居近流水，小巢依嶺岑。終日數椽間，但聞鳥遺音。爐香入幽夢，海月明孤斟。鷦鷯一枝足，所恨非故林。培塿無松柏，駕言此焉遊。讀書與意會，卻掃可忘憂。尺蠖以時屈，其伸亦非求。得歸良不惡，未歸且淹留。粵嶺風俗殊，有疾時勿藥。束帶趨房祀，用史巫紛若。絃歌薦繭栗，奴至洽觴酌。呻吟殊未央，更把雞骨灼。粵女市無常，所至輒成區。一日三四遷，處處售鰕魚。青裙腳不襪，臭味猿與狙。孰雲風土惡？白洲生綠珠。海康臘己酉，不論冬孟仲。殺牛撾鼓祭，城郭為傾動。雖非堯頒歷，自我先人用。苦笑荊楚人，嘉平臘雲夢。舊時日南郡，野女出成群。此去尚應遠，東風已如雲。蚩氓託絲布，相就通殷勤。可憐秋胡子，不遇卓文君。長庚與殘月，耿耿如相依。以我旦暮心，惜此須臾暉。青天無今古，誰知織烏飛。我欲作九原，獨與淵明歸。俗子不自悼，顧憂斯人飢。堂堂誰有此，千駟良可悲。夷齊恥周粟，高歌誦虞軒。產祿彼何人，能致綺與園。古來避世士，死灰或餘煙，末路益可羞，朱墨手自研。淵明初亦仕，絃歌本誠言。不樂乃徑歸，視世羞獨賢。誰謂淵明貧，尚有一素琴。心閒手自適，寄此無窮音。佳辰愛重九，芳菊起自尋。疏巾嘆虛漉，塵爵笑空斟。忽餉二萬錢，顏生良足欽。急送酒家保，勿違故人心。人皆有耳目，夫子曠與婁。弱毫寫永珍，水鏡無停酬。閒居惜重九，感此歲月周。端如孔北海，只有樽空憂。二子不併世，高風兩無儔。我後五百年，清夢未易求。芙蓉雜金菊，枝葉長闌干。遙憐退朝人，糕酒出大官。豈知江海上，落英亦可餐。典衣作重陽，徂歲慘將寒。無衣粟我膚，無酒嚬我顏。貧居真可嘆，二事長相關。老詹亦白髮，相對垂霜蓬。賦詩殊有味，涉世非所工。杖藜山谷間，狀類渤海龔。半道要我飲，意與王弘同。有酒我自至，不須遣龐通。門生與兒子，杖屨聊相從。簿書常苦百憂集，杯酒今應一笑開。京兆従教思廣漢，會稽聊喜得方回。若耶溪水雲門寺，賀監荷花空自開。我恨今猶在泥滓，勸君莫棹酒船回。故居劍閣隔錦官，柑果姜蕨交荊菅。奇孤甘掛汲古綆，僥覬敢揭鉤金竿。已歸耕稼供藁秸，公貴幹蠱高巾冠。改更句格各蹇吃，姑因狡獪加間關。?王方平謂麻姑雲：姑固少年，吾老矣，不復作此狡獪變化也。?我家六兒子，流落三四州。辛苦見不識，今與農圃儔。買田帶修竹，築室依清流。未能遣一力，分汝薪水憂。坐念北歸日，此勞未易酬。我獨遺以安，鹿門有前修。潛山隱君七十四，紺瞳綠髮方謝事。腹中靈腋變丹砂，江上幽居連福地。彭城為我駐三日，明月滿舟同一醉。丹書細字口傳訣，顧我沉迷真棄耳。年來四十發蒼蒼，始欲求方救憔悴。他年若訪潛山居，慎勿逃人改名字。丹青久衰工不藝，人物尤難到今世。每摹市井作公卿，畫手懸知是徒隸。吳生已與不傳死，那復典刑留近歲。人間幾處變西方，盡作波濤翻海勢。細觀手面分轉側，妙算毫釐得天契。始知真放本精微，不比狂花生客慧。似聞遺墨留汝海，古壁蝸涎可垂涕。力捐金帛扶棟宇，錯落浮雲卷新霽。使君坐嘯清夢餘，幾疊衣紋數襟袂。他年弔古知有人，姓名聊記東坡弟。魏王大瓠實五石，種成濩落將安適。可憐公子持十牛，海上三年竟何得。先生少負不羈才，従車數到單于臺。天山直欲三箭取，白衣將軍何人哉。夜逢怪石曾飲羽，戲中戟枝何足數。誓將馬革裹屍還，肯學班超苦兒女。封侯衛霍知幾許，老矣先生困羈旅。酒酣聊復說平生，結襪猶堪一再鼓。棄書捐劍學萬人，紈絝儒冠皆誤身。窮途政似不龜手，與世羞為西子顰。如今惟有談天口，雲夢胸中吞八九。世間萬事寄黃粱，且與先生說烏有。相如有家山，縹緲在眉綠。誰雲千里遠，寄此一顰足。平生錦繡腸，早歲藜莧腹。從教四壁空，未遣兩峰蹙。吾今況衰病，義不忘樵牧。逝將仇池石，歸泝岷山瀆。守子不貪寶，完我無瑕玉。故人詩相戒，妙語予所伏。一篇獨異論，三佔從兩卜。君家畫可數，天驥紛相逐。風騣掠原野，電尾捎澗谷。君如許相易，是亦我所欲。今朝安西守，來聽陽關曲。勸我留此峰，他日來不速。海角煩君遠訪，江源與我同來。剩作數詩相送，莫教萬里空回。三人一旦同行，留下高齋月明。遙想扁舟京口，尚餘孤枕潮聲。更欲留君久住，念君去國彌年。空使犀顱玉頰，長懷髯舅悽然。不肯惺惺騎馬回，玉山知為玉人頹。紫雲有語君知否，莫喚分司御史來。三吳雨連月，湖水日夜添。尋僧去無路，瀲瀲水拍檐。駕言徂北山，得與幽人兼。清風洗昏翳，晚景分濃纖。縹緲朱樓人，斜陽半疏簾。臨風一揮手，悵焉起遐瞻。世人騖朝市，獨向溪山廉。此樂得有命，輕薄神所殲。為餘遠致殷勤，瑞草橋邊老人。紅帶雅宜華髮，白醪光泛新春。玉堂清冷不成眠，伴直難呼孟浩然。暫借好詩消永夜，每逢佳處輒參禪。愁侵硯滴初含凍，喜入燈花欲鬥妍。寄語君家小兒子，他時此句一時編。窮途不擇友，過眼如亂雲。餘子誰複數，坐閱兩使君。共飲去年堂，俯看秋水紋。此水與此人，相追兩沄沄。老去各休息，造化嗟長勤。佳哉此令節，不惜與子分。何以娛我客，游魚在清濆。水師三百指，鐵網欲掩群。獲多雖一快，買放尤可欣。此樂真不朽，明年我歸耘。苗而不秀豈其天，不使童烏與我玄。駐景恨無千歲藥，贈行惟有小乘禪。傷心一念償前債，彈指三生斷後緣。歸臥竹根無遠近，夜燈勤禮塔中仙。不用山僧導我前，自尋雲外出山泉。千章古木臨無地，百尺飛濤瀉漏天。昔日菖蒲方士宅，後來薝蔔祖師禪。而今只有花含笑，笑道秦皇欲學仙。（山中多含笑花。）樹頭啄木常疑客，客去而瞋定不然。脫轄已應生井沫，解衣聊復起庖煙。平生詩酒真相汙，此去文書恐獨賢。早晚西湖映華髮，小舟翻動水中天。寂寞東京月旦州，德星無復綴珠旒。莫嗟平輿（輿音預。）空神物，尚有西齋接勝流。春夢屢尋湖十頃，家書新報橘千頭。雪堂亦有思歸曲，為謝平生馬少遊。碧畦黃隴稻如京，歲美人和易得情。鑑裡移舟天外思，地中鳴角古來聲。山圍故國城空在，潮打西陵意未平。二子有如雙白鷺，隔江相照雪衣明。髯尹超然定逸群，南遊端為訪雲門。謫仙歸侍玉皇案，老鶴來乘刺史轓。已覺簿書哀老子，故知籩豆有司存。年來齒頰生荊棘，習氣因君又一言。但有樽中若下，何須墓上徵西。聞道烏衣巷口，而今菸草萋迷。空腸得酒芒角出，肝肺槎牙生竹石。森然欲作不可回，吐向君家雪色壁。平生好詩仍好畫，書牆涴壁長遭罵。不嗔不罵喜有餘，世間誰復如君者。一雙銅劍秋水光，兩首新詩爭劍鋩。劍在床頭詩在手，不知誰作蛟龍吼。清明初過酒闌珊，折得奇葩晚更妍。春色豈關吾輩事，老狂聊作座中先。醉吟不耐欹紗帽，起舞従教落酒船。結習漸消留不住，卻須還與散花天。我家銅劍如赤蛇，君家石硯蒼璧橢而窪。君持我劍向何許，大明宮裡玉佩鳴衝牙。我得君硯亦安用，雪堂窗下爾雅箋蟲蝦。二物與人初不異，飄落高下隨風花。蒯緱玉具皆外物，視草草玄無等差。君不見秦趙城易璧，指圖睨柱相矜誇。又不見二生妾換馬，驕鳴啜泣思其家。不如無情兩相與，永以為好譬之桃李與瓊華。父老爭看烏角巾，應緣曾現宰官身。溪邊古路三叉口，獨立斜陽數過人。海隅荒怪有誰珍，零落珊瑚泣季倫。法供坐令微物重，（軾舊有怪石供。）色難歸致孝心純。只疑薏苡來交趾，未信玭珠出泗濱。願子聚為江夏枕，不勞麾扇自寧親。北船不到米如珠，醉飽蕭條半月無。明日東家當祭灶，只雞斗酒定膰吾。兒童拍手鬧黃昏，應笑山公醉習園。縱使先生能一石，主人未肯獨留髡。不肯惺惺騎馬回，玉山知為玉人頹。紫雲有語君知否，莫喚分司御史來。我生固多憂，肉食常苦墨。軒然就一笑，猶得好飲力。聞君過雲龍，對酒兩靜默。急攜清歌女，山郭及未昃。一歡難力致，邂逅有勝特。喧蜂集晚花，亂雀啅叢棘。山人樂此耳，寂寞誰侍側。何當求好人，聊使治要襋。使君自孤憤，此理誰相直。不如學養生，一氣服千息。霹靂收威暮雨開，獨憑欄檻倚崔嵬。垂天雌霓雲端下，快意雄風海上來。野老已歌豐歲語，除書欲放逐臣回。殘年飽飯東坡老，一壑能專萬事灰。縮頸夜眠如凍龜，雪來惟有客先知。江邊曉起浩無際，樹杪風多寒更吹。青山有似少年子，一夕變盡滄浪髭。方知陽氣在流水，沙上盈尺江無澌。隨風顛倒紛不擇，下滿坑谷高陵危。江空野闊落不見，入戶但覺輕絲絲。沾掌細看若刻鏤，豈有一一天工為。霍然一揮遍九野，籲此權柄誰執持。世間苦樂知有幾，今我倖免沾膚肌。山夫只見壓樵擔，豈知帶酒飄歌兒。天王臨軒喜有麥，宰相獻壽嘉及時。凍吟書生筆欲折，夜織貧女寒無幃。高人著履踏冷冽，飄拂巾帽真仙姿。野僧斫路出門去，寒液滿鼻清淋漓。灑袍入袖溼靴底，亦有執板趨階墀。舟中行客何所愛，願得獵騎當風披。草中咻咻有寒兔，孤隼下擊千夫馳。敲冰煮鹿最可樂，我雖不飲強倒卮。楚人自古好弋獵，誰能往者我欲隨。紛紜旋轉従滿面，馬上操筆為賦之。去國光陰春雪消，還家蹤跡野雲飄。功名正自妨行樂，迎送才堪博早朝。雖去友朋親吏卒，卻辭讒謗得風謠。明年我亦江東去，不問繁華與寂寥。壁間一軸煙蘿子，盆裡千枝錦被堆。慣與先生為酒伴，不嫌刺史亦顏開。纖纖入麥黃花亂，颯颯催詩白雨來。聞道君家好井水，歸軒乞得滿瓶回。斷橋隔勝踐，脫屨欣小憩。瘴花已繁紅，官柳猶疏細。斜川二三子，悼嘆吾年逝。淒涼羅浮館，風壁頹雨砌，黃冠常苦飢，迎客羞破袂。仙山在何許，歸鶴時墮毳。崎嶇拾鬆黃，欲救齒髮弊。坐令禪客笑，一夢等千歲。棲禪晚置酒，蠻果粲蕉荔。齋廚釜無羹，野餉籃有蕙。嬉遊趁時節，俯仰了此世。猶當洗業障，更作臨水禊。寄書陽羨兒，並語長頭弟。門戶各努力，先期畢租稅。大杏金黃小麥熟，墮巢乳鵲拳新竹。故將俗物惱幽人，細馬紅妝滿山谷。提壺勸酒意雖重，杜鵑催歸聲更速。酒闌人散卻關門，寂歷斜陽掛疏木。指點雲間數點紅，笙歌正擁紫髯翁。誰知愛酒龍山客，卻在漁舟一葉中。西閣珠簾卷落暉，水沉煙斷佩聲微。遙知通德淒涼甚，擁髻無言怨未歸。不飲胡為醉兀兀，此心已逐歸鞍發。歸人猶自念庭闈，今我何以慰寂寞。登高回首坡壠隔，惟見烏帽出覆沒。苦寒念爾衣裳薄，獨騎瘦馬踏殘月。路人行歌居人樂，僮僕怪我苦悽惻。亦知人生要有別，但恐歲月去飄忽。寒燈相對記疇昔，夜雨何時聽蕭瑟。君知此意不可忘，慎勿苦愛高官職。（嘗有夜雨對床之言，故云爾。）都城日荒廢，往事不可還。惟餘故苑石，漂散向人間。公來始購蓄，不憚道里艱。盡従塵埃中，來對冰雪顏。瘦骨拔凜凜，蒼根漱潺潺。唐人惟奇章，好石古莫攀。盡令屬牛氏，刻鑿紛班班。嗟此本何常，聚散實迴圈。人失亦人得，要不出區寰。君看劉李末，不能保河關。況此百株石，鴻毛於泰山。但當對石飲，萬事付等閒。雨足誰言春麥短，城堅不怕秋濤卷。日長惟有睡相宜，半脫紗巾落紈扇。芳草不鋤當戶長，珍禽獨下無人見。覺來身世都是夢，坐久枕痕猶著面。城西忽報故人來，急掃風軒炊麥飯。（徐州所出。）伏波論兵初矍鑠，中散談仙更清遠。南都従事亦學道，不恤腸空誇腦滿。問羊他日到金華，應許相將遊閬苑。（黃初平之兄，尋其弟於金華山。）撞鐘浮玉山，迎我三千指。眾中聞謦欬，未語知鄉里。我非箇中人，何以默識子。振衣忽歸去，隻影千山裡。涪江與中泠，共此一味水。冰盤薦琥珀，何似糖霜美。琉璃百頃水仙家，風靜湖平響釣車。寂歷疏鬆欹晚照，伶俜寒蝶抱秋花。困眠不覺依蒲褐，歸路相將踏桂華。更著綸巾披鶴氅，他年應作畫圖誇。溪山愈好意無厭，上到巉第幾尖。深谷野禽毛羽怪，上方仙子鬢眉纖。不慚弄玉騎丹鳳，應逐嫦娥駕老蟾。澗草巖花自無主，晚來蝴蝶入疏簾。絮飛春減不成年，老境同乘下瀨船。藍尾忽驚新火後，（白樂天《寒食》詩云：三杯藍尾酒，一碟膠牙餳。）遨頭要及浣花前。（成都太守自正月二日出遊，謂之遨頭，至四月十九日浣花乃止。）山西老將詩無敵，洛下書生語更妍。共向北山尋二士，畫橈鼉鼓聒清眠。門外橘花猶的皪，牆頭荔子已斕斑。樹暗草深人靜處，捲簾攲枕臥看山。淨因大覺璉師，以閻立本畫水官遺編禮公。公既報之以詩，謂某：汝亦作。某頓首再拜次韻，仍錄二詩為一卷以獻。高人豈學畫，用筆乃其天。譬如善遊人，一一能操船。閻子本逢掖，疇昔慕雲淵。丹青偶為戲，染指初嘗黿。愛之不自已，筆勢如風翻。傳聞貞觀中，左衽解椎鬟。南夷羞白雉，佛國貢青蓮。詔令擬王會，別殿寫戎蠻。熊冠金絡額，豹袖擁幡aa44。傳入應門內，俯伏脫劍弮。天姿儼龍鳳，雜沓朝鵬鱣。神功與絕跡，後世兩莫扳。自従李氏亡，群盜竊山川。長安三日火，至寶隨飛煙。尚有脫身者，漂流出東關。三官豈容獨，得此今已編。吁嗟至神物，會合當有年。京城諸權貴，欲取百計難。贈以玉如意，豈能動高禪。信應一篇詩，皎若畫在前。睡起風清酒在亡，身隨殘夢兩茫茫。江邊曳杖桄榔瘦，林下尋苗蓽撥香。獨步倘逢勾漏令，遠來莫恨曲江張。遙知魯國真男子，獨憶平生盛孝章。．餘初不識德佔，但聞其初為呂惠卿所薦，以處士用。元豐五年三月，偶以事至蘄水。德佔聞餘在傳舍，惠然見訪，與之語，有過人者。是歲十月，聞其遇禍，作詩吊之。美人種松柏，欲使低映門。栽培雖易長，流惡病其根。哀哉歲寒姿，骯髒誰與倫。竟為明所誤，不免刀斧痕。一遭兒女汙，始覺山林尊。従來覓棟樑，未免傍籬藩。南山隔秦嶺，千樹龍蛇奔。大廈若果傾，萬牛何足言。不然老巖壑，合抱枝生孫。死者不可悔，吾將遺後昆。門前古碣臥斜陽，閱世如流事可傷。長有遊幽人悲晉惠，強修遺廟學秦皇。丹砂久窖井水赤，白?誰燒廚灶香。聞道神仙亦相過，只疑田叟是庚桑。錦裡先生自笑狂，莫欺九尺鬢眉蒼。詩人老去鶯鶯在，公子歸來燕燕忙。柱下相君猶有齒，江南刺史已無腸。平生謬作安昌客，略遣彭宣到後堂。君家有二鏡，光景如湛盧。或長如芭蕉，或圓如芙蕖。飛電著子壁，明月入我廬。月下合三壁，日月跳明珠。問子是非我，我是非文殊。終南太白橫翠微，自我不見心南飛。行穿古縣並山麓，野水清滑溪魚肥。須臾渡溪踏亂石，山光漸近行人稀。窮探愈好去愈銳，意未滿足枵如飢。忽聞奔泉響巨碓，隱隱百步搖窗扉。跳波濺沫不可響，散為白霧紛霏霏。醉中相與棄拘束，顧勸二子解帶圍。褰裳試入插兩足，飛浪激起沖人衣。君看麋鹿隱豐草，豈羨玉勒黃金鞿。人生何以易此樂，天下誰肯從我歸。田三昔同寮，向我每傾倒。當年或齟齬，反覆看愈好。寇三我部民，孝悌化鄰保。有如袁伯業，苦學到衰老。石生吾邑子，勁立風中草。宦遊甑生塵，菽水媚翁媼。我窮交舊絕，計拙集枯槁。三子尤見存，往復紛紵縞。迎我淮水北，送我睢陽道。願存金石契，凜凜貫華皓。落帆古戍下，積雪高如丘。強邀詩老出，疏髯散颼飀。僧房有宿火，手足漸和柔。靜士素寡言，相對自忘憂。銅爐擢煙穗，石鼎浮霜漚。征夫念前路，急鼓催行舟。我行雖有程，坐穩且復留。大哉天地間，此生得浮游。歸舟轉河曲，稍見楚山蒼。候吏來迎客，吳音已帶鄉。言従謝康樂，先獻魯靈光。已擊三千里，何須四十強。風流半刺史，清絕校書郎。到郡詩成集，尋溪水濺裳。芒鞋隨採藥，繭紙記流觴。海靜蛟鼉出，山空草木長。宦遊無遠近，民事要更嘗。願子傳家法，他年請尚方。採藥壺公處處過，笑看金狄手摩挲。老人大父識君久，造物小兒如子何。寒盡山中無曆日，雨斜江上一漁蓑。神仙護短多官府，未厭人間醉踏歌。汴泗繞吾城，城堅如削鐵。中有李臨淮，號令肝膽裂。古來彭城守，未省怕惡客。惡客雲是誰，祥符相公孫。是家豪逸生有種，千金一擲頗黎盆。連車載酒來，不飲外酒嫌其村。子有千瓶酒，我有萬株菊。任子滿頭插，團團見花不見目。醉中插花歸，花重壓折軸。問客何所須，客言我愛山。青山自繞郭，不要買山錢。此外有黃樓，樓下一河水。美哉洋洋乎，可以療飢並洗耳。彭城之遊樂復樂，客惡何如主人惡。近聞薛公子，早退驚常流。買園招野鶴，鑿井動潛虯。自言酒中趣，一斗勝涼州。翻然拂衣去，親愛挽不留。隱居亦何樂，素志庶可求。所亡嗟無幾，所得不啻酬。青春為君好，白日為君悠。山鳥奏琴築，野花弄閒幽。雖辭功與名，其樂實素侯。至今清夜夢，尚驚冠壓頭。誰能載美酒，往以大白浮。之子雖不識，因公可與遊。昨夜霜風入裌衣，曉來病骨更支離。疏狂似我人誰顧，坎軻憐君志未移。但恨不攜桃葉女，尚能來趁菊花時。南臺二謝無人繼，直恐君詩勝義熙。（二謝従宋武帝九日燕戲馬臺。）物役會有時，星言従高駕。道逢南山雲，煩aa46吸如電過。竟誰使令之，袞袞従空下。龍移相排拶，風舞或頹亞。散為東郊霧，凍作枯樹稼。或飛入吾車，逼仄人肘胯。搏取置笥中，提攜反茅舍。開緘乃放之，掣去仍變化。雲兮汝歸山，無使達官怕。伏波飯薏苡，御瘴傳神良。能除五溪毒，不救讒言傷。讒言風雨過，瘴癘久亦亡。兩俱不足治，但愛草木長。草木各有宜，珍產駢南荒。絳囊懸荔支，雪粉剖桄榔。不謂蓬荻姿，中有藥與糧。舂為芡珠圓，炊作菰米香。子美拾橡慄，黃精誑空腸。今吾獨何者，玉粒照座光。昨夜試微涼，汗衾初退紅。我願偕秋風，隨身入房櫳。君王不好事，只作好驚鴻。細看卷蠆尾，我家真慄蓬。首斷故應無斷者，冰銷那復有冰知。主人苦苦令儂認，認主人人竟是誰。有主還須更有賓，不如無境自無塵。只従半夜安心後，失卻當前覺痛人。不覺朱幡輾後塵，爭看繡幰錦纏輪。洛濱侍従三人貴，京兆平反一笑春。但逐東山攜妓女，那知後閣走窮賓。滯留不見榮華事，空作賡詩第七人。翻翻緹騎走香塵，激激飛濤射火輪。美酒留連三夜月，豐年傾倒五州春。（時浙西皆以不熟罷燈，惟蘇獨盛。）安排詩律追強對，蹭蹬歸期為惡賓。墮珥遺簪想無限，華胥猶見夢迴人。山蒼蒼，水茫茫，大孤小孤江中央。崖崩路絕猿鳥去，惟有喬木攙天長。客舟何處來，棹歌中流聲抑揚。沙平風軟望不到，孤山久與船低昂。峨峨兩煙鬟，曉鏡開新妝。舟中賈客莫漫狂，小姑前年嫁彭郎。折楊新曲萬人趨，獨和先生於蒍於。但信櫝藏終自售，豈知碗脫本無撫。朅從冰叟來遊宦，肯伴臞仙亦號儒。棠棣併為天下士，芙蓉曾到海邊郛。不嫌霧谷霾松柏，終恐虹樑荷棟桴。高論無窮如鋸屑，小詩有味似連珠。感君生日遙稱壽，祝我餘年老不枯。未辦報君青玉案，建溪新餅截雲腴。沈郎清瘦不勝衣，邊老便便帶十圍。躞蹀身輕山上走，歡呼船重醉中歸。舞腰似雪金釵落，談辯如雲玉麈揮。憶在錢塘正如此，回頭四十二年非。千戈萬槊擁篦籬，九日清樽豈復持。（是日南都敕使按兵。）官事無窮何日了，菊花有信不吾欺。逍遙瓊館真堪羨，取次塵纓未可縻。迨此暇時須痛飲，他年長劍拄君頤。居士身心如槁木，旅館孤眠體生粟。誰能相思琢白玉，服藥千朝償一宿。天寒日短銀燈續，欲往従之車脫軸。何人吹斷參差竹，泗水茫茫鴨頭綠。自酌金樽勸孟光，更教長笛奏伊涼。（子玉家有笛妓。）牽衣男女繞太白，扇枕郎君煩阿香。詩病逢春轉深痼，愁魔得酒暫奔忙。醒時情味吾能說，日在西南白草岡。君門如天深幾重，君王如帝坐法宮。人生難處是安穩，何為來此驪山中。複道凌雲接金闕，樓觀隱煙橫翠空。林深霧暗迷八駿，朝東暮西勞六龍。六龍西幸峨眉棧，悲風便入華清院。霓裳蕭散羽衣空，麋鹿來遊猿鶴怨。我上朝元春半老，滿地落花無人掃。羯鼓樓高掛夕陽，長生殿古生青草。可憐吳楚兩醯雞，築臺未就已堪悲。長楊五柞漢倖免，江都樓成隋自迷。由來留連多喪國，宴安鴆毒因奢惑。三風十愆古所戒，不必驪山可亡國。惡酒如惡人，相攻劇刀箭。頹然一榻上，勝之以不戰。詩翁氣雄拔，禪老語清軟。我醉都不知，但覺紅綠眩。醒時江月墮，摵摵風響變。惟有一龕燈，二豪俱不見。三年瘴海上，越嶠真我家。登山作重九，蠻菊秋未花。唯有黃茅根，堆壠生坳窊。蜑酒櫱眾毒，酸甜如梨楂。何以侑一樽，鄰翁饋蛙蛇。亦復強取醉，歡謠雜悲嗟。今年籲惡歲，僵仆如亂麻。此會我雖健，狂風捲朝霞。使我如霜月，孤光掛天涯。西湖不欲往，墓樹號寒鴉。窮途不擇友，過眼如亂雲。餘子誰複數，坐閱兩使君。共飲去年堂，俯看秋水紋。此水與此人，相追兩澐々。老去各休息，造物嗟長勤。佳哉此令節，不惜與子分。何以娛我客，游魚在清濆。水師三百指，鐵網欲掩群。獲多雖一快，買放尤可欣。此樂真不朽，明年我歸耘。百丈休牽上瀨船，一鉤歸釣縮頭鯿。園中草木春無數，只有黃楊厄閏年。（俗說黃楊歲長一寸，遇閏退三寸。）古寺長廊院院行，此軒偏慰旅人情。楚山西斷如迎客，汴水南來故繞城。路失玉鉤芳草合，林亡白鶴古泉清。淡遊何以娛庠老，坐聽郊原琢磬聲。竹杖芒鞋取次行，下臨官道見人情。天寒菽粟猶棲畝，日暮牛羊自入城。沽酒獨教陶令醉，題詩誰似皎公清。更尋陋巷顏夫子，乞取微言繼此聲。霜葉投空雀啄籬，上樓筋力強扶持。對花把酒未甘老，膏面染須聊自欺。無事亦知君好飲，多才終恐世相縻。請看平日銜杯口，會有金椎為控頤。西山煙雨卷疏簾，北戶星河落短檐。不獨江天解空闊，地偏心遠似陶潛。針頭如麥芒，氣出如車軸。間關絡脈中，性命寄毛粟。而況清淨眼，內景含天燭。琉璃貯沆瀣，輕脆不任觸。而子於其間，來往施鋒鏃。笑談紛自若，觀者頸為縮。運針如運斤，去翳如拆屋。常疑子善幻，他技雜符祝。子言吾有道，此理君未矚。形骸一塵垢，貴賤兩草木。世人方重外，妄見瓦與玉。而我初不知，刺眼如刺肉。君看目與翳，是翳要非目。目翳苟二物，易分如麥菽。寧聞老農夫，去草更傷谷。鼻端有餘地，肝膽分楚蜀。吾於五輪間，蕩蕩見空曲。如行九軌道，並驅無擊轂。空花誰開落，明月自朏朒。請問樂全堂，忘言老尊宿。（彥若，樂全先生門下醫也。）學語雛鶯在柳陰，臨行撥出翠帷深。通家不隔同年面，?二守同年家。?得路方知異日心。趁著春衫游上苑，要求國手教新音。嶺梅不用催歸騎，截鐙須防舊所臨。?循守近為韶倅。?南嶺過雲開紫翠，北江飛雨送淒涼。酒醒夢迴春盡日，閉門隱几坐燒香。門外橘花猶的皪，牆頭荔子已斕斑。樹暗草深人靜處，捲簾欹枕臥看山。遊人出三峽，楚地盡平川。北客隨南賈，吳檣間蜀船。江侵平野斷，風捲白沙旋。欲問興亡意，重城自古堅。南方舊戰國，慘澹意猶存。慷慨因劉表，淒涼為屈原。廢城猶帶井，古姓聚成村。亦解觀形勝，昇平不敢論。楚地闊無邊，蒼茫萬頃連。耕牛未嘗汗，投種去如捐。農事誰當勸，民愚亦可憐。平生事遊惰，那得怨凶年。朱檻城東角，高王此望沙。江山非一國，烽火畏三巴。戰骨淪秋草，危樓倚斷霞。百年豪傑盡，擾擾見魚蝦。沙頭煙漠漠，來往厭喧卑。野市分獐鬧，官帆過渡遲。遊人多問卜，傖叟盡攜龜。日暮江天靜，無人唱楚辭。太守王夫子，山東老俊髦。壯年聞猛烈，白首見雄豪。食雁君應厭，驅車我正勞。中書有安石，慎勿賦離騷。殘臘多風雪，荊人重歲時。客心何草草，里巷自嬉嬉。爆竹驚鄰鬼，驅儺逐小兒。故人應念我，相望各天涯。江水深成窟，潛魚大似犀。赤鱗如琥珀，老枕勝玻璃。上客舉雕俎，佳人搖翠篦。登皰更作器，何以免屠刲。北雁來南國，依依似旅人。縱橫遭折翼，感惻為沾巾。平日誰能挹，高飛不可馴。故人持贈我，三嗅若為珍。柳門京國道，驅馬及春陽。野火燒枯草，東風動綠芒。北行運許鄧，南去極衡湘。楚境橫天下，懷王信弱王。能詩李長吉，識字揚子云。端能居此府，坐嘯獲兩君。逝將江湖去，浮我五石樽。眷焉復少留，尚為世所醺。或勸莫作詩，兒輩工織紋。朱弦寄三嘆，未害俗耳聞。共尋兩歐陽，伐薪照黃昏。是家有甘井，汲多終不渾。唐初傳有此，亂後不留碑。畏虎關門早，無村得米遲。山泉自入甕，野桂不勝炊。信美那能久，應先學忍飢。天師化去知何在，玉印相傳世共珍。故國子孫今尚死，滿山秋葉豈能神。真人已不死，外慕墮空虛。猶餘好名意，滿樹寫天書。未應將軍聘，初従季直遊。絳紗生不識，蒼石尚能留。豈害依樑冀，何須困李侯。吾詩慎勿刻，猿鶴為君羞。兩見黃花掃落英，南山山寺遍題名。宗成不獨依岑範，魯衛終當似弟兄。去歲雲濤浮汴泗，與君泥土滿衣纓。如今別酒休辭醉，試聽雙洪落後聲。七月十三日，至儋州十餘日矣，澹然無一事。學道未至，靜極生愁，夜夢如此，不免以書自怡。夜夢嬉遊童子如，父師檢責驚走書。計功當畢《春秋》餘，今乃始及桓莊初。怛然悸寤心不舒，起坐有如掛鉤魚。我生紛紛嬰百緣，氣固多習獨此偏。棄書事君四十年，仕不顧留書繞纏。自視汝與丘孰賢，易韋三絕丘猶然，如我當以犀革編。歸山歲月苦無多，尚有丹砂奈老何。繡谷只應花自染，鏡潭長與月相磨。君方傍海看初日，我已橫江擊素波。人不我知斯我貴，不須雷雨起龍梭。五日一見花豬肉，十日一遇黃雞粥。土人頓頓食署芋，薦以薰鼠燒蝙蝠。舊聞蜜唧嘗嘔吐，稍近蝦蟆緣習俗。十年京國厭肥羜，日日烝花壓紅玉。従來此腹負將軍，今者固宜安脫粟。?俗諺雲：大將軍食飽捫腹而嘆曰：我不負汝。左右曰：將軍固不負此腹，此腹負將軍，未嘗出少智慮也。?人言天下無正味，蝍蛆未遽賢麋鹿。海康別駕復何為，帽寬頻落驚僮僕。相看會作兩臞仙，還鄉定可騎黃鵠。我昔在東武，吏方謹新書。齋空不知春，客至先愁予。採杞聊自誑，食菊不敢餘。歲月今幾何，齒髮日向疏。幸此一郡老，依然十年初。夢飲本來空，真飽竟亦虛。尚有赤腳婢，能烹赬尾魚。心知皆夢耳，慎勿歌歸歟。八月渡長湖，蕭條永珍疏。?一本雲瀟湘景物疏。?秋風片帆急，暮藹?一本作雨?一山孤。許國心猶在，康時術已?術，一作業。?虛。岷峨家萬里，投老得歸無。平生長物擾天真，老去歸田只此身。留我同行木上坐，贈君無語竹夫人。但隨秋扇年年在，莫鬥瓊枝夜夜新。堪笑荒唐玉川子，暮年家口若為親。竹椽茅屋半摧傾，肯向蜂窠寄此生。長恐波頭卷室去，欲將船尾載君行。小詩試擬孟東野，大草閒臨張伯英。消遣百年須底物，故應憐我不歸耕。歲月翩翩下阪輪，歸來杏子已生仁。深紅落盡東風惡，柳絮榆錢不當春。火冷餳稀杏粥稠，青裙縞袂餉田頭。大夫行役家人怨，應羨居鄉馬少遊。．海南有五色雀，常以兩絳者為長，進止必隨焉，俗謂之鳳凰，雲久旱而見輒雨，潦則反是。吾卜居儋耳城南，嘗一至庭下，今日又見之進士黎子云及其弟威家。既去，吾舉酒祝之曰：若為吾來者，當再集也。已而果然，乃為賦詩。粲粲五色羽，炎方鳳之徒。青黃縞玄服，翼衛兩紱朱。仁心知閔農，常告雨霽符。我窮惟四壁，破屋無瞻烏。惠然此粲者，來集竹與梧。鏘鳴如玉佩，意欲相嬉娛。寂寞兩黎生，食菜真臞儒。小圃散春物，野桃陳雪膚。舉杯得一笑，見此紅鸞雛。高情如飛仙，未易握粟呼。胡為去復來，眷眷豈屬吾。迴翔天壤間，何必懷此都。蛙鳴青草泊，蟬噪垂楊浦。吾行亦偶然，及此新過雨。鳥樂忘罝罦，魚樂忘鉤餌。何必擇所安，滔滔天下是。煙火動村落，晨光尚熹微。田園處處好，淵明胡不歸。我行無疾徐，輕楫信溶漾。船留村市鬧，閘發寒波漲。舟人苦炎熱，宿此喬木灣。清月未及上，黑雲如頹山。萬竅號地籟，衝風散天池。喧豗瞬息間，還掛斗與箕。潁水非漢水，亦作蒲萄綠。恨無襄陽兒，令唱銅鞮曲。我詩雖雲拙，心平聲韻和。年來煩惱盡，古井無由波。寂寂東坡一病翁，白鬚蕭散滿霜風。小兒誤喜朱顏在，一笑那知是酒紅。父老爭看烏角巾，應緣曾現宰官身。溪邊古路三叉口，獨立斜陽數過人。北船不到米如珠，醉飽蕭條半月無。明日東家知祀灶，只雞斗酒定膰吾。吳越溪山興未窮，又扶衰病過垂虹。浮天自古東南水，送客今朝西北風。絕境自忘千里遠，勝遊難復五人同。舟師不會留連意，擬看斜陽萬頃紅。二子緣詩老更窮，人間無處吐長虹。平生睡足連江雨，盡日舟橫擘岸風。人笑年來三黜慣，天教我輩一樽同。知君欲寫長想憶，更送銀盤尾鬣紅。靄靄君詩似嶺雲，從來不許醉紅裙。不知野屐穿山翠，惟見輕橈破浪紋。頗憶呼盧袁彥道，難邀罵座灌將軍。晚風落日元無主，不惜清涼與子分。載酒無人過子云，掩關晝臥客書裙。歌喉不共聽珠貫，醉面何因作纈紋。僧侶且陪香火社，詩壇欲斂鸛鵝軍。憑君遍遶湖邊寺，漲綠晴來已十分。．元豐五年十二月十九日，東坡生日也。置酒赤壁磯下，踞高峰，俯鵲巢。酒酣，笛聲起於江上。客有郭、石二生，頗知音，謂坡曰：“笛聲有新意，非俗工也。”使人問之，則進士李委，聞坡生日，作新曲曰《鶴南飛》以獻。呼之使前，則青巾紫裘要笛而已。既奏新曲，又快作數弄，嘹然有穿雲裂石之聲。坐客皆引滿醉倒。委袖出嘉紙一幅，曰：“吾無求於公，得一絕句足矣。”坡笑而従之。山頭孤鶴向南飛，載我南遊到九嶷。下界何人也吹笛，可憐時復犯龜茲。烏喙本海獒，幸我為之主。食餘已瓠肥，終不憂鼎俎。晝馴識賓客，夜悍為門戶。知我當北還，掉尾喜欲舞。跳踉趁僮僕，吐舌喘汗雨。長橋不肯躡，徑度清深浦。拍浮似鵝鴨，登岸劇虓虎。盜肉亦小疵，鞭箠當貰汝。再拜謝恩厚，天不遣言語。何當寄家書，黃耳定乃祖。雙溪月。清光偏照雙荷葉。雙荷葉。紅心未偶，綠衣偷結。背風迎雨流珠滑。輕舟短棹先秋折。先秋折。煙鬟未上，玉杯微缺。攜兒過嶺今七年，晚途更著黎衣冠。白頭穿林要藤帽，赤腳渡水須花縵。不愁故人驚絕倒，但使俚俗相恬安。見君合浦如夢寐，挽須握手俱汍瀾。妻縫接?霧縠細，兒送琴枕冰徽寒。無弦且寄陶令意，倒載猶作山公看。我懷汝陰六一老，眉宇秀髮如春巒。羽衣鶴氅古仙伯，岌岌兩柱扶霜紈。至今畫像作此服，凜如退之加渥丹。爾來前輩皆鬼錄，我亦帶脫巾欹寬。作詩頗似六一語，往往亦帶梅公酸。籋盡霜須照碧銅，依然春雪在長鬆。朝行犀浦催收芋，夜渡繩橋看伏龍。莫嘆倦遊無駟馬，要將老健敵千鍾。子云三世惟身在，為向西南說病容。見公奔走謂公勞，聞公隱退雲公高。公心底處有高下，夢幻去來隨所遭。不知高齋竟何義，此名之設緣吾曹。公年四十已得道，俗緣未盡餘伊皋。功名富貴俱逆旅，黃金知系何人袍。超然已了一大事，持冠而去真秋毫。坐看猿猱落罝罔，兩手未肯置所操。乃知賢達與愚陋，豈直相去九牛毛。長鬆百尺不自覺，企而羨者蓬與蒿。我欲贏糧往問道，未應舉臂辭盧敖。憶昔子美在東屯，數間茅屋蒼山根。嘲吟草木調蠻獠，欲與猿鳥爭啾喧。子今憔悴眾所棄，驅馬獨出無往還。惟有柳湖萬株柳，清陰與子供朝昏。胡為譏評不少借，生意凌挫難為繁。柳雖無言不解慍，世俗乍見應憮然。嬌姿共愛春濯濯，豈問空腹修蛇蟠。朝看濃翠傲炎赫，夜愛疏影搖清圓。風翻雪陣春絮亂，蠹響啄木秋聲堅。四時盛衰各有態，搖落悽愴驚寒溫。南山孤鬆積雪底，抱凍不死誰復賢。亂文龜殼殳細相連，慣臥青綾恐未便。潔似僧巾白氎布，暖於蠻帳紫茸氈。錦衾速卷持還客，破屋那愁仰見天。但恐嬌兒還惡睡，夜深踏裂不成眠。宿緣在江海，世網如予何。西來庾公塵，已濯長淮波。十年淮海人，初見一麥禾。但欣爭訟少，未覺舟車多。秦郎忽過我，賦詩如《卷阿》。句法本黃子，（謂魯直也。）二豪與揩磨。（其兄少遊與張文潛。）嗟我久離群，逝將老西河。後生多名士，欲薦空悲歌。小范真可人，獨肯勤收羅。瘦馬識aa35耳，枯桐得雲和。近聞館李生，（李廌方叔。）病鶴借一柯。贈行苦說我，妙語慰蹉跎。西羌已解仇，烽火連朝那。坐籌付公等，吾將寄潛沱。此身無用且東來，賴有江山慰不才。舊尹未嫌衰廢久，清尊猶許再三開。滿城遺愛知誰繼，極目扁舟挽不回。歸去青雲還記否，交遊勝絕古城隈。青蓋前頭點皁旗，黃茅岡下出長圍。弄風驕馬跑空立，趁兔蒼鷹掠地飛。回望白雲生翠巘，歸來紅葉滿征衣。聖明若用西涼簿，白羽猶能效一揮。流落江湖萬里歸，相逢自慰已差池。初聞好句驚人倒，悔過東庭識面遲。握手寧知無賀監，結交誰復許袁絲。塞鴻正欲摩天去，垂老追攀豈可期。誦詩得非子夏學，紬史正作丘明書。天公戲人亦薄相，略遣幻醫生明珠。賴君年來屏鮮腴，百千燈光同一如。書成自寫蠅頭表，端就君王覓鏡湖。君為縣令元豐中，吏貪功利以病農。君欲言之路無従，移書諫臣以自通，（諫臣，蹇受之也。）元豐天子為改容。我時匹馬江西東，問之逆旅言頗同。老人愛君如劉寵，小兒敬君如魯恭。爾來明目達四聰，收拾駔駿冀北空。君為赤令有古風，政聲直入明光宮。天廄如海養群龍，並收其子豈不公，（君之子祁舉制策，文學行義，為時所稱。）白沙何必煩此翁。華髮蕭蕭老遂良。?褚河南帖雲，即日遂良鬚髮盡白，蓋謫長沙時也。?一身萍掛海中央。無錢種菜為家業，有病安心是藥方。才疏正類孔文舉，痴絕還同顧長康。萬里歸來空泣血，七年供奉殿西廊。?邇英閣，在延和殿西廊下。?森森畫戟擁朱輪，坐詠樑公覺有神。白傅閒遊空誦句，?事見白樂天《吳郡詩石記》。?拾遺窮老敢論親。?事見子美《贈狄明府詩》。?東海莫懷疏受意，西風倖免庾公塵。為公過嶺傳新唱，催發寒梅一信春。南方舊戰國，慘澹意猶存。慷慨因劉表，淒涼為屈原。廢城猶帶井，古姓聚成村。亦解觀形勝，昇平不敢論。楚地闊無邊，蒼茫萬頃連。耕牛未嘗汗，投種去如捐。農事誰當勸，民愚亦可憐。平生事遊惰，那得怨凶年。二年三躡過淮舟，款段還逢馬少遊。無事不妨長好飲，著書自要且窮愁。孤鬆早偃元非病，倦鳥雖還豈是休。更欲河邊幾來往，只今霜雪已矇頭。朱檻城東角，高王此望沙。江山非一國，烽火畏三巴。戰骨淪秋草，危樓倚斷霞。百年豪傑盡，擾擾見魚蝦。窈眇文章宜和寡，崢嶸肝肺亦交難。未能飛瓦彈清角，肯便投泥戲潑寒。忽見秋風吹落水，遙知霜葉滿長安。詩成送與劉夫子，莫遣孫郎帳下看。天豈無情，天也解、多情留客。春向暖、朝來底事，尚飄輕雪。君過春來紆組綬，我應歸去耽泉石。恐異時、懷酒忽相思，雲山隔。浮世事，俱難必。人縱健，頭應白。何辭更一醉，此歡難覓。欲向佳人訴離恨，淚珠先已凝雙睫。但莫遣、新燕卻來時，音書絕。沙頭煙漠漠，來往厭喧卑。野市分獐鬧，官船過渡遲。遊人多問卜，傖叟盡攜龜。日暮江天靜，無人唱楚辭。雨昏石硯寒雲色，風動牙籤亂葉聲。庭下已生書帶草，使君疑是鄭康成。瘁感之作詩菊盞萸囊自古傳，長房寧復是臞仙。應従漢武橫汾日，數到劉公戲馬年。對玉山人雖老矣，見恆河性故依然。王郎九日詩千首，今賦黃樓第二篇。夕陽飛絮亂平蕪，萬里春前一酒壺。鐵化雙魚沉遠素，劍分二嶺隔中區。花曾識面香仍好，鳥不知名聲自呼。夢想平生消未盡，滿林煙月到西湖。太守王夫子，山東老俊髦。壯年聞猛烈，白首見雄豪。食雁君應厭，驅車我正勞。中書有安石，慎勿賦離騷。殘臘多風雪，荊人重歲時。客心何草草，里巷自嬉嬉。爆竹驚鄰鬼，驅儺聚小兒。故人應念我，相望各天涯。青春不覺老朱顏，強半銷磨簿領間。愁客倦吟花以酒，佳人休唱日銜山。共知寒食明朝過，且赴僧窗半日閒。命駕呂安邀不至，浴沂曾點暮方還。江水深成窟，潛魚大似犀。赤鱗如琥珀，老枕勝玻璃。上客舉雕俎，佳人搖翠篦。登庖更作器，何以免屠刲。北雁來南國，依依似旅人。縱橫遭折翼，感惻為沾巾。平日誰能挹，高飛不可馴。故人持贈我，三嗅若為珍。太昊祠東鐵墓西，一樽曾與子同攜。回瞻郡閣遙飛檻，北望檣竿半隱堤。飯豆羹藜思兩鵠，飲河噀水賴長霓。如今勝事無人共，花下壺盧鳥勸提。長明燈下石欄干，長共杉鬆鬥歲寒。葉厚有稜犀甲健，花深少態鶴頭丹。久陪方丈曼陀雨，羞對先生苜蓿盤。雪裡盛開知有意，明年開後更誰看。花開酒美盍不歸，來看南山冷翠微。憶弟淚如雲不散，望鄉心與雁南飛。明年縱健人應老，昨日追歡意正違。不問秋風強吹帽，秦人不笑楚人譏。柳門京國道，驅馬及春陽。野火燒枯草，東風動綠芒。北行連許鄧，南去極衡湘。楚境橫天下，懷王信弱王。寂寞東京月旦州，德星無復綴珠旒。莫嗟平興空神物，尚有西齋接勝流。春夢屢尋湖十頃，家書新報橘千頭。雪堂亦有思歸曲，為謝平生馬少遊。徙倚秋原上，淒涼晚照中。水流天不盡，人遠思何窮。問諜知秦過，看山識禹功。（餘杭，始皇所舍舟也。西北舟杭山，堯時洪水，系舟山上。）稻涼初吠蛤，柳老半書蟲。荷背風翻白，蓮腮雨退紅。追遊慰遲暮，覓句效兒童。北望苕溪轉，遙憐震澤通。烹魚得尺素，好在紫髯翁。寂寞申公謝客時，自言已見穆生機。綰臧下吏明堂廢，又作龍鍾病免歸。孤燈照影夜漫漫，拈得花枝不忍看。白髮欹簪羞綵勝，黃耆煮粥薦春盤。東方烹狗陽初動，南陌爭牛臥作團。老子従來興不淺，向隅誰有滿堂歡。齋居臥病禁菸前，辜負名花已一年。此日使君不強喜，新春風物為誰妍。青衫公子家千里，白首先生杖百錢。曷不相將來問病，已教呼取散花天。君先魯東家，門戶照千古。文章固應爾，須鬣餘似處。雖非蒙倛狀，尚有歷國苦。誦書口瀾翻，布穀雜杜宇。十年困奔走，櫛沐飽風雨。吾道其非耶，野處豈兕虎。灞陵閒老將，柏直口尚乳。自君兄弟還，鼎立知有補。蓬山耆舊散，故事誰刪去。來迎馮翊傳，出餞會稽組。吾猶及前輩，詩酒盛冊府。願君唱此風，揚觶斯杜舉。不學孫吳與六韜，敢將駑馬並英豪。望窮海表天還遠，傾盡葵心日愈高。身外浮名休瑣瑣，夢中歸思已滔滔。三山舊是神仙地，引手東來一釣鰲。殷勤稽首維摩詰，敢問如何是法門。彈指未終千偈了，向人還道本無言。南山北闕兩非真，東潁西湖跡已陳。季子來歸初可喜，老聃新沐定非人。酒清不醉休休暖，睡穩如禪息息勻。自笑塵勞餘一念，明年同泛越溪春。蓬瀛宮闕隔埃氛，帝樂天香似許聞。瓦弄寒蟾鴛臥月，樓生晴靄鳳盤雲。共誰交臂論今古，只有閒心對此君。大隱本來無境界，北山猿鶴謾移文。水軒花榭兩爭妍，秋月春風各自偏。惟有此亭無一物，坐觀萬景得天全。身輕步隱去忘歸，四柱亭前野約微。忽悟過溪還一笑，水禽驚落翠毛衣。密雲今日破郊西，疏雨瀟瀟未作泥。要及清閒同笑語，行看衰病費扶攜。花前白酒傾雲液，戶外青驄響月題。不用臨風苦揮淚，君家自與竹林齊。（貢父詩中有不及與其兄原父同時之嘆，然其兄子仲馮今為起居舍人。）曈曈曉日上三竿，客向東風競倚欄。穿竹鳥聲驚步武，入檐花影落杯盤。勿嫌步月臨玄圃，冷笑乘槎向海灘。勝概直應吟不盡，憑君寄與畫圖看。作邑君真伯厚，去官我豈曼容。一廛願託仁政，六字難賡變風。五噫已出東洛，三複願比南容。學道未従潘盎，（南海謂狂為盎，潘近世得道者也。）草書猶似楊風。（楊凝式也。）石渠何須反顧，水驛幸足相容。長江大欲見庇，探支八月涼風。清風初號地籟，明月自寫天容。貧家何以娛客，但知抹月批風。青山自是絕色，無人誰與為容。說向市朝公子，何殊馬耳東風。閉不予者若能以韓幹二散馬易之者蓋可許也複次前韻相如有家山，縹緲在眉綠。誰雲千里遠，寄此一顰足。平生錦繡腸，早歲藜莧腹。従教四壁空，未遣兩峰蹙。吾今況衰病，義不忘樵牧。逝將仇池石，歸溯岷山瀆。守子不貪寶，完我無瑕玉。故人詩相戒，妙語予所伏。一篇獨異論，三佔従兩卜。群家畫可數，天驥紛相逐。風??掠原野，電尾梢澗谷。君如許相易，是亦我所欲。今朝安西守，來聽陽關曲。勸我留此峰，他日來不速。象服盛簪珥，豈是邢夫人。敝衣破冠履，可憐範叔貧。君看崔員外，晚就觀國賓。當年頗赫赫，翁媼爭為姻。?事見退之《贈崔員外詩》。?蹭蹬阻風水，橫斜掛邊垠。青衫映白髮，今似梅子真。道存百無害，甘守吳市闉。自言總角歲，慈母為擇鄰。邦人驚似舅，矯矯惡不仁。詩文非他師，家法乃富春。豈非空同秀，為國產雋民。挺然齊魯生，近出姬姜親。為文不在多，一頌了伯倫。清詩要鍛鍊。乃得鉛中銀。自我遷嶺外，七見槐火新。著書已絕筆，一默含千諄。蕢桴和葦籥，天節非人均。時時自娛嬉，豈為俗子陳。二聖憂勤忘寢食，百神奔走會風雲。禁林夜直鳴江瀨，清洛朝回起縠紋。夢覺酒醒聞好句，帳空簟冷發餘薰。秋來定有豐年喜，剩作新詩準備君。何人畫此雙輪車，便是當年欹器圖。上易下難須審細，左提右契免疏虞。九衢歌舞頌王明，誰惻寒泉獨自清。賴有千車能散福，化為膏雨滿重城。蘭亭繭紙入昭陵，世間遺蹟猶龍騰。顏公變法出新意，細筋入骨如秋鷹。徐家父子亦秀絕，字外出力中藏稜。嶧山傳刻典刑在，千載筆法留陽冰。杜陵評書貴瘦硬，此諭未公吾不憑。短長肥瘠各有態，玉環飛燕誰敢憎。吳興太守真好古，購買斷缺揮縑繒。龜跌入座螭隱壁，空齋晝靜聞登登。奇蹤散出走吳越，勝事傳說誇友朋。書來乞詩要自寫，為把栗尾書溪藤。後來視今猶視昔，過眼百世如風燈。他年劉郎憶賀監，還道同是須服膺。要知西掖承平事，記取劉郎種竹初。舊德終呼名字外，後生誰續笑談餘。（昔李公擇種竹館中，戲語同舍，後人指此竹，必雲李文正手植。貢父笑曰：文正不獨系筆，亦知種竹耶？時有筆工李文正。）成陰障日行當見，取筍供庖計已疏。白首林間望天上，平安時報故人書。（李衛公北都童子寺竹，寺僧日報平安。）珥筆西歸近紫宸，太平典冊不緣麟。付君此事寧論晉，載我當時舊過秦。門外想無千斛米，墓中知有百年人。看君兩眼明如鏡，休把春秋坐素臣。明窗畏日曉先暾，高柳鳴蜩午更喧。筆老新詩疑有物，心空客疾本無根。隔牆我亦眠風榻，上馬君先鎖月軒。共喜早歸三伏近，解衣盤礴亦君恩。不種夭桃與綠楊，使君應欲候農桑。春畦雨過羅紈膩，夏壠風來餅餌香。城南鐘鼓鬥清新，端為投荒洗瘴塵。總是鏡空堂上客，誰為寂照境中人。紅英掃地風驚曉，綠葉成陰雨洗春。記取明年作寒食，杏花曾與此翁鄰。安西老守是禪僧，到處應然無盡燈。永夜出遊従萬騎，諸羌入看擁千層。便因行樂令投甲，不用防秋更打冰。振旅歸來還侍燕，十分宣勸恐難勝。蕙死蘭枯菊亦摧，返魂香入嶺頭梅。數枝殘綠風吹盡，一點芳心雀啅開。野店初嘗竹葉酒，江雲欲落豆稭灰。行當更向釵頭見，病起烏雲正作堆。北苑傳呼陛楯郎，東夷初識令君香。天山自可三箭取，海國何勞一葦航。宣勸不辭金碗側，醉歸爭看玉鞭長。錦囊詩草勤收拾，莫遣雞林得夜光。破匣哀鳴出素虯，倦看鶂鶂聽呦呦。明朝只恐兼烹鶴，此去還須卻佩牛。便可先呼報恩子，不妨仍帶醉鄉侯。他年萬騎歸應好，奈有移文在故丘。昨夜風月清，夢到西湖上。朝來聞好語，扣戶得吳餉。輕圓白晒荔，脆釅紅螺醬。更將西庵茶，勸我洗江瘴。故人情義重，說我必西向。一年兩僕伕，千里問無恙。相期結書社，（故人相約醵錢僱僕伕，一歲再至黃。）未怕供詩帳。（僕頃以詩得罪，有司移杭取境內所留詩，杭州供數百首，謂之詩帳。）還將夢魂去，一夜到江漲。（江漲，杭州橋名。）居杭積五歲，自意本杭人。故山歸無家，欲卜西湖鄰。良田不難買，靜士誰當親。髯張既超然，老潛亦絕倫。李子冰玉姿，文行兩清淳。歸従三人遊，便足了此身。公堤不改作，姥嶺行開新。幽夢隨子去，松花落衣巾。笑捻紅梅嚲翠翹。揚州十里最嬌饒。夜來綺席親曾見，撮得精神滴滴嬌。嬌後眼，舞時腰。劉郎幾度欲魂消。明朝酒醒知何處，腸斷雲間紫玉簫。過淮入洛地多塵，舉扇西風欲汙人。但怪雲山不改色，豈知江月解分身。安心有道年顏好，遇物無情句法新。送我長蘆舟一葉，笑看雪浪滿衣巾。銀塘朱檻麴塵波。圓綠卷新荷。蘭條薦浴，菖花釀酒，天氣尚清和。好將沈醉酬佳節，十分酒、一分歌。獄草煙深，訟庭人悄，無吝宴遊過。孟嘉嗜酒桓溫笑，徐邈狂言孟德疑。公獨未知其趣爾，臣今時復一中之。風流自有高人識，通介寧隨薄俗移。二子有靈應撫掌，吾孫還有獨醒時。燕本冰雪骨，越淡蓮花風。五言雙寶刀，聯響高飛鴻。翰苑錢舍人，詩韻鏗雷公。識本不識淡，仰詠嗟無窮。清韻生物表，朗玉傾壺中。常於冷竹坐，相語道意衝。崧洛興不薄，稽江事難同。明日若不來，我作黃石翁。何以兀其心，為君學虛空。坐重青草公，意合滄海濱。渺渺獨見水，悠悠不聞人。鏡浪洗手淥，剡花人心春。雖然防外觸，眼前繞衣新。行當譯文字，慰此吟殷勤。道士令嚴難繼和，僧伽帽小卻空回。隔籬不喚鄰翁飲，抱甕須防吏部來。?道士令，悅神樂中所謂離而複合者。杜詩云肯與鄰翁相對飲，隔籬呼取盡餘杯。?森森畫戟擁朱輪，坐詠樑公覺有神。白傅閒遊空誦句，拾遺窮老敢論親。東海莫懷疏受意，西風倖免庚公塵。為公過嶺傳新唱，催發寒梅一信春。長獨坐黃昏誰是伴紫薇花對紫薇郎翌日各以表謝又進詩一篇臣軾詩云繡裳畫袞雲垂地，不作成王剪桐戲。日高黃繖下西清，風動槐龍舞交翠。（邇英閣前有雙槐，樛然屬地如龍形。）壁中蠹簡今千年，漆書蝌蚪光射天。諸儒不復憂吻燥，東宮賜酒如流泉。酒酣復拜千金賜，一紙驚鸞回鳳字。蒼顏白髮便生光，袖有驪珠三十四。（臣所賜詩並題目及臣姓名，凡三十四字。）歸來車馬已喧闐，爭看銀鉤墨色鮮。人間一日傳萬口，喜見雲章第一篇。（上前此未嘗以御書賜群臣。）玉堂晝掩文書靜，鈴索不搖鐘漏永。莫言弄筆數行書，須信時平由主聖。犬羊散盡沙漠空，捷烽夜到甘泉宮。似聞指麾築上郡，已覺談笑無西戎。（時熙河新獲鬼章。是日，涇原復奏夏賊數十萬人皆遁去。）文思天子師文母，終閉玉關辭馬武。小臣願對紫薇花，試草尺書招贊普。（謹案唐制：翰林學士帶知制誥，許綴中書舍人班。今臣以知制誥待罪禁林，故得以紫薇為故事。）舉酒屬雩泉，白髮日夜新。何時泉中天，復照泉上人。二年飲泉水，魚鳥亦相親。還將弄泉手，遮日向西秦。玉堂孤坐不勝清，長羨枚鄒接長卿。只許隔牆聞置酒，時因議事得聯名。機雲似我多遺俗，廣受如君不治生。共託屬車塵土後，鈞天一餉夢中榮。庭下黃花一醉同，重來雪巘已穹窿。不應屢費譏安石，但使無多酌次公。鍾乳金釵人似玉，鵾弦鐵撥坐生風。少卿尚有車茵在，頗覺寬容勝弱翁。十載漂然未可期，那堪重作看花詩。門前惡語誰傳去，醉後狂歌自不知。刺舌君今猶未戒，灸眉我亦更何辭。相従痛飲無餘事，正是春容最好時。子昔少年日，氣蓋里閭俠。自言似劇孟，叩門知緩急。千金已散盡，白首空四壁。烈士嘆暮年，老驥悲伏櫪。妻孥真敝履，脫棄何足惜。四大猶幻座，衣冠矧外物。一朝發無上，顧老靈山宅。世事子如何，禪心久空寂。世間出世間，此道無兩得。故應入枯槁，習氣要除拂。丈夫生豈易，趣舍志匪石。當為師子吼，佛法無南北。．宋玉對楚王：“此獨大王之雄風也，庶人安得而共之？”譏楚王知己而不知人也。柳公權小子與文宗聯句，有美而無箴，故為足成其篇雲。人皆苦炎熱，我愛夏日長。薰風自南來，殿閣生微涼。一為居所移，苦樂永相忘。願言均此施，清陰分四方。江淮水為田，舟楫為室居。魚蝦以為糧，不耕自有餘。異哉魚蠻子，本非左衽徒。連排入江住，竹瓦三尺廬。於焉長子孫，戚施且侏儒。擘水取魴鯉，易如拾諸途。破釜不著鹽，雪鱗芼青蔬。一飽便甘寢，何異獺與狙。人間行路難，踏地出賦租。不如魚蠻子，駕浪浮空虛。空虛未可知，會當算舟車。蠻子叩頭泣，勿語桑大夫。之眾人事紛擾，志士獨悄悄。何異琵琶弦，常遭腰鼓鬧。三杯忘萬慮，醒後還皎皎。有如轆轤索，已脫重縈繞。家人自約敕，始慕陳婦孝。可憐原巨先，放蕩今誰吊。平生嗜羊炙，識味肯輕飽。烹蛇啖蛙蛤，頗訝能稍稍。憂來自不寐，起視天漢渺。闌干玉繩紙，耿耿太白曉。天寶諸王愛名馬，千金爭致華軒下。當時不獨玉花驄，飛電流雲絕瀟灑。兩坊岐薛甯與申，憑陵內廄多清新。肉??汗血盡龍種，紫袍玉帶真天人。驪山射獵包原隰，御前急詔穿圍入。揚鞭一蹙破霜蹄，萬騎如風不能及。雁飛兔走驚弦開，翠華按轡従天回。五家錦繡變?一作遍?山谷，百里舄珥遺纖埃。青騾蜀棧兩?一作西?超忽，高準濃娥散荊棘。回首追風趁日飛，?一作苜茫連天鳥自飛，?五陵佳氣春蕭瑟。及新合印香銀篆盤為壽旃檀婆律海外芬，西山老臍柏所薰。香螺脫黶來相群，能結縹緲風中雲。一燈如螢起微焚，何時度驚繆篆紋。繚繞無窮合復分，綿綿浮空散氤氳，東坡持是壽卯君。君少與我師皇墳，旁資老聃釋迦文。共厄中年點蠅蚊，晚遇斯須何足雲。君方論道承華勳，我亦旗鼓嚴中軍。國恩當報敢不勤，但願不為世所醺。爾來白髮不可耘，問君何時返鄉枌，收拾散亡理放紛。此心實與香俱焄。聞思大士應已聞。一杯連坐兩髯棋，數片深紅入座飛。十分瀲灩君休訴，且看桃花好麵皮。?唐人詩云：未有桃花面皮，先作杏子眼孔。?野飲花間百物無，杖頭惟掛一葫蘆。已傾潘子錯著水，更覓君家為甚酥。前人初用茗飲時，煮之無問葉與骨。浸窮厥味臼始用，復計其初碾方出。計盡功極至於磨，信哉智者能創物。破槽折杵向牆角，亦其遭遇有伸屈。歲久講求知處所，佳者出自衡山窟。巴蜀石工強鐫鑿，理疏性軟良可咄。予家江陵遠莫致，塵土何人為披拂。老李威名八十年，壁間精悍見遺顏。自聞出守風流似，稍覺承平氣象還。但遣詩人歌杖杜，不妨侍女唱陽關。內朝接武知何日，白髮羞歸供奉班。．予往在武昌，西山九曲亭上有題一句雲：玄鴻橫號黃槲峴。九曲亭即吳王峴山，一山皆槲葉，其旁即元結陂湖也，荷花極盛。因為對雲：皓鶴下浴紅荷湖。坐客皆笑，同請賦此詩。江干高居堅關扃，犍耕躬稼角掛經。篙竿系舸菰茭隔，笳鼓過軍雞狗驚。解襟顧景各箕踞，擊劍賡歌幾舉觥。荊笄供膾愧攪聒，幹鍋更戛甘瓜羹。爐錘一手賦形殊，造物無心敢忘渠。我本疏頑固當爾，子猶淪落況其餘。龔黃側畔難言政，羅趙前頭且眩書。（莘老見稱政事與書，而莘老書至不工。）惟有陽關一杯酒，殷勤重唱贈離居。甕間畢卓防偷酒，壁後匡衡不點燈。待鑿平江百尺井，要分清暑一壺冰。佐卿恐是歸來鶴，次律寧非過去僧。他日莫尋王粲宅，夢中來往本何曾。代北初辭沒馬塵，江南來見臥雲人。問禪不契前三語，施佛空留丈六身。老去山林徒夢想，雨餘鐘鼓更清新。會須一洗黃茅瘴，未用深藏白<疊毛>巾。王喬古仙子，時出觀人寰。常為漢郎吏，厭世去無還。雙鳧偶為戲，聊以驚世頑。不然神仙蹟，羅網安能攀。紛紛塵埃中，銅印紆青綸。安知無隱者，竊笑彼愚奸。郭綸?綸本河西弓箭手，屢戰有功，不賞。自黎州都監官滿，貧不能歸。今權嘉州監稅。河西猛士無人識，日暮津亭閱過船。路人但覺驄馬瘦，不知鐵槊大如椽。因言西方久不戰，截髮願作萬騎先。我當憑軾與寓目，看君飛矢射蠻氈。清獻先生無一錢，故應琴鶴是家傳。誰知默鼓無弦曲，時向珠宮舞幻仙。醜石寒鬆未易親，聊將短曲調長人。乘軒故自非明眼，終日僛僛舞爨薪。我雖不解飲，把盞歡意足。試呼白髮感秋人，令唱黃雞催曉曲。與君登科如隔晨，敝袍霜葉空殘綠。如今莫問老與少，兒子森森如立竹。黃雞催曉不須愁，老盡世人非我獨。縹緲營丘水墨仙，浮空出沒有無間。邇來一變風流盡，誰見將軍著色山。犖确何人似退之，意行無路欲従誰。宿雲解駁晨光漏，獨見山紅澗碧時。一念失垢汙，身心洞清淨。浩然天地間，惟我獨也正。今日嶺上行，身世永相忘。仙人拊我頂，結髮授長生。寺官官小未朝參，紅日半窗春睡酣。為報鄰雞莫驚覺，更容殘夢到江南。釣艇歸時菖葉雨，繰車鳴處棟花風。長江昔日經遊地，盡在如今夢寐中。寓世身如夢，安閒日似年。敗蒲翻覆臥，破裓再三連。勸客眠風竹，長齋飲石泉。回頭萬事錯，自笑覺師賢。妙跡苦難尋，茲山見幾層。亂峰螺髻出，絕澗陣雲崩。措意元同畫，觀空欲問僧。莫教林下意，終老嘆何曾。朱瑤唐晚輩，得法尚雄深。滿寺空遺蹟，何人識苦心。長廊欹雨腳，破壁撼鍾音。成敗無窮事，他年復吊今。釣艇歸時菖葉雨，繰車鳴處棟花風。長江昔日經遊地，盡在如今夢寐中。aa33絺方暑亦堪朝，歲晚悽風憶皁貂。共喜鵷鸞歸禁御，心知日月在重霄。君如老驥初遭絡，我似枯桑不受條。強鑷霜須簪綵勝，蒼顏得酒尚能韶。臥聞禪老入南山，淨掃清風五百間。我與世疏宜獨往，君緣詩好不容攀。自知樂事年年減，難得高人日日閒。欲問雲公覓心地，要知何處是無還。（《楞嚴經》雲：我今示汝無所還地。）何年僵立兩蒼龍，瘦脊盤盤尚倚空。翠浪舞翻紅罷亞，白雲穿破碧玲瓏。三休亭上工延月，九折巖前巧貯風。腳力盡時山更好，莫將有限趁無窮。贈君長鋏君當歌，每食無魚嘆委蛇。一朝得見暴公子，櫑具欲與冠爭峨。豈比杜陵貧病叟，終日長鑱隨短蓑。斬蛟刺虎老無力，帶牛佩犢吏所訶。故將換硯豈無意，恐君琱琢傷天和。作詩反劍亦何謂，知君欲以詩相磨。報章苦恨無好語，試向君硯求餘波。詩成劍往硯應笑，那將屋漏供懸河。雲間踏白看纏旗，莫忘西湖把酒時。夢裡吳山連越嶠，樽前羌婦雜胡兒。夕烽過後人初醉，春雁來時雪未滋。為問従軍真樂否，書來粗遣故人知。吾年四十九，羈旅失幼子。幼子真吾兒，眉角生已似。未期觀所好，蹁躚逐書史。搖頭卻梨慄，似識非分恥。吾老常鮮歡，賴此一笑喜。忽然遭奪去，惡業我累爾。衣薪那免俗，變滅須臾耳。歸來懷抱空，老淚如瀉水。我淚猶可拭，日遠當日忘。母哭不可聞，欲與汝俱亡。故衣尚懸架，漲乳已流床。感此欲忘生，一臥終日僵。中年忝聞道，夢幻講已詳。儲藥如丘山，臨病更求方。仍將恩愛刃，割此衰老腸。知迷欲自反，一慟送餘傷。已破誰能惜甑盆，頹然醉裡得全渾。欲求公瑾一囷米，試滿莊生五石樽。三杯卯困忘家事，萬戶春濃感國恩。刺史不須邀半道，籃輿未暇走山村。薄薄酒，勝茶湯；觕觕布，勝無裳。醜妻惡妾勝空房。五更待漏靴滿霜，不如三伏日高睡足北窗涼。珠襦玉柙萬人祖送歸北邙，不如懸鶉百結獨坐負朝陽。生前富貴，死後文章，百年瞬息萬世忙，夷齊盜跖俱亡羊，不如眼前一醉是非憂樂兩都忘。薄薄酒，飲兩鍾；粗粗布，著兩重；美惡雖異醉暖同，醜妻惡妾壽乃公。隱居求志義之從，本不計較東華塵土北窗風。百年雖長要有終，富死未必輸生窮。但恐珠玉留君容，千載不朽遭樊崇。文章自足欺盲聾，誰使一朝富貴面發紅。達人自達酒何功，世間是非憂樂一來空。霜風漸欲作重陽，熠熠溪邊野菊黃。久廢山行疲犖确，尚能村醉舞淋浪。獨眠林下夢魂好，回首人間憂患長。殺馬毀車從此逝，子來何處問行藏。崎嶇世路最先回，窈窕華堂手自開。咄咄何曾書怪事，熙熙長覺似春臺。白砂碧玉味方永，黃紙紅旗心已灰。遙想閉門投轄飲，鵾弦鐵撥響如雷。縹帶緗枝出絳房，綠陰青子送春忙。涓涓泣露紫含笑，焰焰燒空紅佛桑。落日孤煙知客恨，短籬破屋為誰香。主人白髮青裙袂，子美詩中黃四娘。病骨難堪玉帶圍，鈍根仍落箭鋒機。欲教乞食歌姬院，故與雲山舊衲衣。此帶閱人如傳舍，流傳到我亦悠哉。錦袍錯落真相稱，乞與佯狂老萬回。子駿以見遺作詩謝之貴人金多身復閒，爭買書畫不計錢。已將鐵石充逸少，（殷鐵石，梁武帝時人。今法帖大王書中有鐵石字。）更補朱繇為道玄。（世所收吳畫，多朱繇筆也。）煙薰屋漏裝玉軸，鹿皮蒼璧知誰賢。吳生畫佛本神授，夢中化作飛空仙。覺來落筆不經意，神妙獨到秋毫顛。我昔長安見此畫，嘆惜至寶空潸然。素絲斷續不忍看，已作蝴蝶飛聯翩。君能收拾為補綴，體質散落嗟神全。志公彷彿見刀尺，修羅天女猶雄妍。如觀老杜飛鳥句，脫字欲補知無緣。問君乞得良有意，欲將俗眼為洗湔。貴人一見定羞怍，錦囊千紙何足捐。不須更用博麻縷，付與一炬隨飛煙。二更鐃鼓動諸鄰，百首新詩間八珍。已遣亂蛙成兩部，更邀明月作三人。雲煙湖寺家家境，燈火沙河夜夜春。曷不勸公勤秉燭，老來光景似奔輪。採秀擷群芳，爭儲百藥良。太醫初薦艾，庶草驗蕃昌。微涼生殿閣，習習滿皇都。試問吾民慍，南風為解無。西檻新來玉宇風，侍臣茗碗得雍容。庭槐似識天顏喜，舞破清陰作兩龍。鬱蔥佳氣夜充閭，始見徐卿第二雛。甚欲去為湯餅客，惟愁錯寫弄aa14書。參軍新婦賢相敵，阿大中郎喜有餘。我亦従來識英物，試教啼看定何如。講餘交翟轉回廊，始覺深宮夏日長。揚子江心空百鏈，只將無逸監興亡。此生念念浮雲改，寄語長淮今好在。故人宴坐虹樑南，新河巧出龜山背。木魚呼客振林莽，鐵鳳橫空飛彩繪。忽驚堂宇變雄深，坐覺風雷生謦欬。羨師遊戲浮漚間，笑我榮枯彈指內。嘗茶看畫亦不惡，問法求詩了無礙。千里孤帆又獨來，五年一夢誰相對。何當來世結香火，永與名山躬井磑。一扇清風灑面寒，應緣飛白在冰紈。坐知四海蒙膏澤，沐浴君王德似蘭。秋來不見渼陂岑，千里詩盟忽重尋。大木百圍生遠籟，朱弦三嘆有遺音。清風捲地收殘暑，素月流天掃積陰。欲遺何人賡絕唱，滿階桐葉候蟲吟。藤梢橘刺元無路，竹杖棕鞋不用扶。風自遠來聞笑語，水分流處見江湖。回觀佛骨青螺髻，踏遍仙人碧玉壺。野客歸時山月上，棠梨葉戰暝禽呼。詩翁愛酒長如渴，瓶盡欲沽囊已竭。燈青火冷不成眠，一夜捻鬚吟喜雪。詩成就我覓歡處，我窮正與君彷彿。曷不走投陳孟公，有酒醉君仍飽德。瓊瑤欲盡天應惜，更遣清光續殘月。安得佳人擢素手，笑捧玉碗兩奇絕。豔歌一曲回陽春，坐使高堂生暖熱。稚川真長生，少従鄭公遊。孝章偶不死，免為文舉憂。餘齡會有適，獨往豈相攸。由來警露鶴，不羨撮蚤<留鳥>。願加視後鞭，同駕躅空輈。寧餐墮齒堇，勿憶齊眉羞。何時遂縱壑，歸路同首丘。東岡松柏老，西嶺橘柚秋。著意尋彌明，長頸高結喉。無心逐定遠，燕頷飛虎頭。君方卒功名，一泛范蠡舟。我亦沾沛渥，漸解鍾儀囚。寧須張子房，萬戶自擇留。猶勝嵇叔夜，孤憤甘長幽。南窗可寄傲，北山早歸櫌。此語君勿疑，老彭跨商周。燕南垂，趙北際，其間不合大如礪。至今父老哀公孫，烝土為城鐵作門。城中積穀三百萬，猛士如雲驕不戰。一朝鼓角鳴地中，帳下美人空掩面。豈如千騎平時來，笑談謦欬生風雷。葛巾羽扇紅塵靜，投壺雅歌清燕開。東方健兒虓虎樣，泣涕懷思廉恥將。彭城老守亦悽然，不見君家雪兒唱。新落霜餘兩岸隆，塵埃舉袂識西風。臨淮自古多名士，樽酒相従樂寓公。半日偷閒歌嘯，百年暗盡往來中。知君不向窮愁老，尚有清詩氣吐虹。寓形宇宙間，佚我方以老。流光安足恃，百歲同過鳥。頃子縈網羅，文采緣自表。自古山林人，何曾識機巧。但記寒巖翁，論心秋月皎。黃香十年舊，禪學參眾妙。虛懷養天和，肯徇奔走鬧。官居職事理，晨起何用早。桐陰滿西齋，叱吏供灑掃。眷予東南來，野飯煮芹蓼。葆光既清尚，令尹亦高蹈。相將古寺行，軟語頹晚照。公家有畸人，?公有族人，隱嵩山。?虛緣能自保。卜築嵩山陽，何?一作行?當従結好。中山饒勝景，一覽未易飽。何時命巾車，共陟雲外嶠。翻然?一作思?筋力疲，不復追踴跳。公詩擬《南山》，雄拔千丈峭。形容逼天真，邂逅識其要。藩籬吾未窺，敢議窮閫奧。愁聞巴叟臥荒村，來打三更月下門。往事過年如昨日，此身未死得重論。老非懷土情相得，病不開堂道益尊。惟有孤棲舊時鶴，舉頭見客似長言。誰識天閒老驥，不爭日暮長途。送盡青雲九子，歸去扁舟五湖。寄語竹林社友，同書桂籍天倫。王郎獨為鬼錄，世間無此玉人。五字古原春草，千金漢殿長門。經緯尚餘三策，典刑留與諸孫。昔為太室花，盧巖在東麓。直上登封壇，一夜繭生足。徑歸不復往，蠻壑空在目。安知有千老，舒捲不盈軸。一處一盧生，裘褐蔭喬木。方為世外人，行止何須錄。百年入篋笥，犬馬同一束。嗟予縛世累，歸未有茆屋。江干百畝田，清泉映修竹。尚欲逃世名，豈須上圖軸。明月人華池，反照池上堂。堂中隱几人，心與水月涼。風螢已無跡，露草時有光。起觀河漢流，步屧響長廊。名都信繁會，千指調笙簧。先生病不飲，童子為燒香。獨作五字詩，清絕如韋郎。詩成月漸側，皎皎兩相望。門前歌舞鬥分朋，一室清風冷欲冰。不把琉璃閒照佛，始知無盡本無燈。堆盤紅縷細茵陳，巧與椒花兩鬥新。竹馬異時寧信老，土牛明日莫辭春。西湖弄水猶應早，北寺觀燈欲及辰。白髮蒼顏誰肯記，曉來頻嚏為何人。偶隨樵父採都樑，（南山名都梁山，山出都樑香故也。）竹屋鬆扉試乞漿。但見東軒堪隱几，不知公子是監倉。溪中亂石牆垣古，山下寒蔬匕箸香。我是江南舊遊客，掛冠知有老蕭郎。北望飛塵苦晝霾，洗心聊復寄東齋。珍禽聲好猶思越，野橘香清未過淮。有信微泉來遠嶺，無心明月轉空階。一官倉庾真堪老，坐看鬆根絡斷崖。昏昏墮醉夢，奈此六月溽。君詩如清風，吹我朝睡足。登臨得佳句，江白照湖淥。袖手獨不言，默稿已在腹。是時風雨過，藹藹雲歸麓。疏星帶微月，金火爭見伏。惜哉此清景，變滅不可逐。歸來讀君詩，耿耿猶在目。卻思少年日，聲價爭場屋。文如翻水成，賦作叉手速。秋風起鴻雁，我亦繼華躅。那知君蹭蹬，獨泣荊山玉。相見南新道，青衫垂破幅。早知事大繆，恨不十年讀。莫嫌馮唐老，終勝賈誼哭。今年復為僚，舊好許重續。升沉何足道，等是蠻與觸。共為湖山主，出入窮澗谷。眾馳君不爭，人棄我所欲。何時神武門，相約掛冠服。以醜石贈行作三絕句當年衫鬢兩青青，強說重臨慰別情。衰發只今無可白，故應相對話來生。出處依稀似樂天，敢將衰朽較前賢。便従洛社休官去，猶有閒居二十年。在郡依前六百日，山中不記幾回來。還將天竺一峰去，欲把雲根到處栽。花時臘酒照人光，歸路春風灑面涼。劉氏宅邊霜竹老，戴公山下野桃香。巖頭匹練兼天淨，泉底真珠濺客忙。安得道人攜笛去，一聲吹裂翠崖岡。只寫東坡不著名，此身已是一長亭。壯心無復春流起，衰鬢従教病葉零。知有雪兒供筆硯，應嗤灶婦洗盆瓶。回來索酒公應厭，京口新傳作客經。夜入磻溪如入峽，照山炬火落驚猿。山頭孤月耿猶在，石上寒波曉更喧。至人舊隱白雲合，神物已化遺蹤蜿。安得夢隨霹靂駕，馬上傾倒天瓢翻。堂前種山丹，錯落馬腦盤。堂後種秋菊，碎金收闢寒。草木如有情，慰此芳歲闌。幽人正獨樂，不知行路難。詩人故多感，花發憶兩京。石榴有正色，玉樹真虛名。粲粲秋菊花，卓為霜中英。萸盤照重九，纈蕊兩鮮明。幽居有古意，義井分西牆。誰言三伏熱，止須一杯涼。先生坐忍渴，群囂自披猖。眾散徐酌飲，逡巡味尤長。先生飯土塯，無物與劉叉。何以娛醉客，時嗅砌下花。井水分西鄰，竹陰借東家。蕭然行腳僧，一身寄天涯。東齋手種柏，今復幾尺長。知有桓司馬，榛茅為遮藏。近聞南臺鬆，新枝出餘僵。年來此懷抱，豈復驚凡亡。新居已覆瓦，無復風雨憂。榿栽與籠竹，小詩亦可求。尚欲煩貳師，刺山出飛流。應須鑿百尺，兩綆載一牛。數畝蓬蒿古縣陰，曉窗清快夜堂深。也知卜築非真宅，聊欲跏趺看此心。聞道攜壺問奇字，更因登木助微音。相娛北戶江千頃，直下都無地可臨。此生真欲老牆陰，卻掃都忘歲月深。拔薤已觀賢守政，折蔬聊慰故人心。風流賀監常吳語，憔悴鍾儀獨楚音。治狀兩邦俱第一，潁川歸去肯重臨。遣化何時取眾香，法筵齋鉢久淒涼。寒蔬病甲誰能採，落葉空畦半已荒。老楮忽生黃耳菌，故人兼致白芽姜。蕭然放箸東南去，又入春山筍蕨鄉。沐罷巾冠快晚涼，睡餘齒頰帶茶香。艤舟北岸何時渡，晞髮東軒未肯忙。康濟此身殊有道，醫治外物本無方。風流二老長還往，顧我歸期尚渺茫。安期生，世知其為仙者也，然太史公曰：蒯通善齊人安期生，生嘗以策幹項羽，羽不能用，羽欲封此兩人，兩人終不肯受，亡去。予每讀此，未嘗不廢書而嘆，嗟乎，仙者非斯人而誰為之。故意戰國之士，如魯連、虞卿，皆得道者歟？安期本策士，平日交蒯通。嘗乾重瞳子，不見隆準公。應如魯仲連，抵掌吐長虹。難堪踞床洗，寧挹扛鼎雄。事既兩大繆，飄然籋遺風。乃知經世士，出世或乘龍。豈比山澤臞，忍飢啖柏鬆。縱使偶不死，正堪為僕僮。茂陵秋風客，望祀猶蟻蜂。海上如瓜棗，可聞不可逢。予素不解棋，嘗獨遊廬山白鶴觀，觀中人皆闔戶晝寢，獨聞棋聲於古鬆流水之間，意欣然喜之，自爾欲學，然終不解也。兒子過乃粗能者，儋守張中日従之戲，予亦隅坐，竟日不以為厭也。五老峰前，白鶴遺址。長鬆蔭庭，風日清美。我時獨遊，不逢一士。誰歟棋者，戶外屨二。不聞人聲，時聞落子。紋枰坐對，誰究此味。空鉤意釣，豈在魴鯉。小兒近道，剝啄信指。勝固欣然，敗亦可喜。優哉遊哉，聊復爾耳。南溪得雪真無價，走馬來看及未消。獨自披榛尋履跡，最先犯曉過朱橋。誰憐破屋眠無處，坐覺村飢語不囂。惟有暮鴉知客意，驚飛千片落寒條。碧玉碗盛紅瑪瑙，井花水養石菖蒲。也知法供無窮盡，試問禪師得飽無。薦福老懷真巧便，淨慈兩本更尖新。憑師為作鐵門限，準備人間請話人。官園刈葦留枯槎，深冬放火如紅霞。枯槎燒盡有根在，春雨一洗皆萌芽。黃狐老兔最狡捷，賣侮百獸常矜誇。年年此厄竟不悟，但愛蒙密爭來家。風回焰捲毛尾熱，欲出已被蒼鷹遮。野人來言此最樂，徒手曉出歸滿車。巡邊將軍在近邑，呼來颯颯従矛叉。戍兵久閒可小試，戰鼓雖凍猶堪撾。雄心欲搏南澗虎，陣勢頗學常山蛇。霜乾火烈聲爆野，飛走無路號且呀。迎人截來砉逢箭，避犬逸去窮投罝。擊鮮走馬殊未厭，但恐落日催棲鴉。弊旗僕鼓坐數獲，鞍掛雉兔肩分麚。主人置酒聚狂客，紛紛醉語晚更譁。燎毛燔肉不暇割，飲啖直欲追羲媧。青丘雲夢古所吒，與此何啻百倍加。苦遭諫疏說夷羿，又被賦客嘲淫奢。豈如閒官走山邑，放曠不與趨朝衙。農工已畢歲雲暮，車騎雖少賓殊佳。酒酣上馬去不告，獵獵霜風吹帽斜。仙山佛國本同歸，世路玄關兩背馳。到處不妨閒卜築，流年自可數期頤。遙知小檻臨廛市，定有新鬆長棘茨。誰道茅檐劣容膝，海天風雨看紛披。月缺霜濃細蕊乾，此花無屬桂堂仙。鷲峰子落驚前夜，蟾窟枝空記昔年。破裓山僧憐耿介，練裙溪女鬥清妍。願公採擷紉幽佩，莫遣孤芳老澗邊。苻堅破荊州，止獲一人半。中郎老不遇，但喜識元嘆。我今獨何幸，文字厭奇玩。又得天下才，相従百憂散。陰求我輩人，規作林泉伴。寧當待垂老，倉卒收一旦。不見樑伯鸞，空對孟光案。才難不其然，婦女廁周亂。世豈無作者，於我如既盥。獨喜誦君詩，鹹韶音節緩。夜光一已多，矧獲累累貫。相思君欲瘦，不往我真懦。吾儕眷微祿，寒夜抱寸炭。何時定相過，徑就我乎館。飄然東南去，江水清且暖。相與訪名山，微言師忍粲。推擠不去已三年，魚鳥依然笑我頑。人未放歸江北路，天教看盡浙西山。尚書清節衣冠後，處士風流水石間。一笑相逢那易得，數詩狂語不須刪。路轉山腰足未移，水清石瘦便能奇。白雲自佔東西嶺，明月誰分上下池。黑黍黃粱初熟後，朱柑綠橘半甜時。人生此樂須天付，莫遣兒曹取次知。東郊欲尋春，未見鶯花跡。春風在流水，鳧雁先拍拍。孤帆信溶漾，弄此半篙碧。艤舟桓山下，長嘯理輕策。彈琴石室中，幽響清磔磔。吊彼泉下人，野火失枯臘。悟此人間世，何者為真宅。暮回百步洪，散坐洪上石。愧我非王襄，子淵肯見客。臨流吹洞簫，水月照連璧。（謂王氏兄弟也。）此歡真不朽，回首歲月隔。想像斜川遊，作詩寄彭澤。江海相忘十五年，羨君松柏蔚蒼顏。四朝耆舊冰霜後，兩郡風流水石間。舊政猶傳蜀父老，先聲已振越溪山。樽前俱是蓬萊守，莫放高樓雪月閒。我昔識子自武功，寒廳夜語樽酒同。酒闌燭盡語不盡，倦僕立寐僵屏風。丁寧勸學不死訣，自言親受方瞳翁。嗟餘聞道不早悟，醉夢顛倒隨盲聾。邇來憂患苦摧剝，意思蕭索如霜蓬。羨君顏色愈少壯，外慕漸少由中充。河車挽水灌腦黑，丹砂伏火入頰紅。大梁相逢又東去，但道何日辭樊籠。未能便乞勾漏令，官曹似是錫與銅。留詩河上慰離別，草書未暇緣匆匆。舊書不厭百回讀，熟讀深思子自知。他年名宦恐不免，今日棲遲那可追。我昔家居斷還往，著書不復窺園葵。朅來東遊慕人爵，棄去舊學従兒嬉。狂謀謬算百不遂，惟有霜鬢來如期。故山松柏皆手種，行且拱矣歸何時。萬事早知皆有命，十年浪走寧非痴。與君未可較得失，臨別惟有長嗟諮。已向閒中作地仙，更於酒裡得天全。従教世路風波惡，賀監偏工水底眠。君且歸休我欲眠，人言此語出天然。醉中對客眠何害，須信陶潛未若賢。孝先風味也堪憐，肯為周公晝日眠。枕麴先生猶笑汝，枉將空腹貯遺編。南嶽諸劉豈易逢，相望無復馬牛風。山公雖見無多子，社燕何由戀塞鴻。（昔與巨源、劉貢父、劉莘老相遇于山陽，自爾契闊，惟巨源近者復相見於京口。）高才晚歲終難進，勇退當年正急流。不獨二疏為可慕，他時當有景孫樓。（巨源近離東海，郡有景疏樓。）漱石先生難可意，（謂巨源。）齧氈校尉久無朋。（自謂。）應知客路愁無奈，故遣吟詩調李陵。（謂李君也。）雲雨休排神女車，忠州老病畏人誇。詩豪正值安仁在，空看河陽滿縣花。（盛為邑宰。）膠西未到吾能說，桑柘禾麻不見春。不羨京塵騎馬客，羨他淮月弄舟人。近別不改容，遠別涕沾胸。咫尺不相見，實與千里同。人生無離別，誰知恩愛重。始我來宛丘，牽衣舞兒童。便知有此恨，留我過秋風。秋風亦已過，別恨終無窮。問我何年歸？我言歲在東。離合既迴圈，憂喜迭相攻。語此長太息，我生如飛蓬。多憂發早白，不見六一翁。次舊詩韻贈寶覺長老誰能斗酒博西涼，但愛齋廚法豉香。舊事真成一夢過，高談為洗五年忙。清風偶與山阿曲，明月聊隨屋角方。稽首願師憐久客，直將歸路指茫茫。家有粗險石，植之疏竹軒。人皆喜尋玩，吾獨思棄捐。以其無所用，曉夕空嶄然。碪礎則甲斮，砥硯乃枯頑。於繳不可碆，以碑不可鐫。凡此六用無一取，令人爭免長物觀。誰知茲石本靈怪，忽從夢中至吾前。初來若奇鬼，肩股何孱顏。漸聞{左石右宮}{左石右隆}聲，久乃辨其言。雲我石之精，憤子辱我欲一宣。天地之生我，族類廣且蕃。子向所稱用者六，星羅雹布盈溪山。傷殘破碎為世役，雖有小用烏足賢。如我之徒亦甚寡，往往掛名經史間。居海岱者充禹貢，雅與鉛鬆相差肩。處魏榆者白晝語，意欲警懼驕君悛。或在驪山拒強秦，萬牛汗喘力莫牽。或從揚州感盧老，代我問答多雄篇。子今我得豈無益，震霆凜霜我不遷。雕不加文磨不瑩，子盍節概如我堅。以是贈子豈不偉，何必責我區區焉。吾聞石言愧且謝，醜狀炊去不可攀。駭然覺坐想其語，勉書此詩席之端。（一題作小飲西湖，懷歐陽叔弼兄弟，贈趙景貺、陳履常）歲暮自急景，我閒方緩觴。醉飲西湖晚，步轉北渚長。地坐略少長，意行無澗岡。久知薺麥青，稍喜榆柳黃。盎盎春欲動，瀲瀲夜未央。水天鷗鷺靜，月霧鬆檜香。撫景方婉娩，懷人重淒涼。豈無一老兵，坐念兩歐陽。我意正麋鹿，君才亦圭璋。此會恐難久，此歡不可忘。征帆掛西風，別淚滴清潁。留連知無益，惜此須臾景。我生三度別，此別尤酸冷。念子似先君，木訥剛且靜。寡詞真吉人，介石乃機警。至今天下士，去莫如子猛。嗟我久病狂，意行無坎井。有如醉且墜，幸未傷輒醒。従今得閒暇，默坐消日永。作詩解子憂，持用日三省。近別不改容，遠別涕沾胸。咫尺不相見，實與千里同。人生無離別，誰知恩愛重。始我來宛丘，牽衣舞兒童。便知有此恨，留我過秋風。秋風亦已過，別恨終無窮。問我何年歸，我言歲在東。離合既迴圈，憂喜迭相攻。悟此長太息，我生如飛蓬。多憂發早白，不見六一翁。人事千頭及萬頭，得時何喜失時憂。只知紫綬三公貴，不覺黃粱一夢遊。適見恩綸臨定武，忽遭分職赴英州。南行若到江干側，休宿潯陽舊酒樓。王孫天麒麟，眸子奧而澈。囊空學愈富，屋陋人更傑。我老書益放，筆落座爭制。欲求東齋銘，要飲西湖雪。長瓶分未到，小硯幹欲裂。不似淳于髡，一石要燭滅。．瓊山郡東，眾泉觱發，然皆冽而不食。丁丑歲六月，軾南遷過瓊，始得雙泉之甘於城之東北隅，以告其人，自是汲者常滿，泉相去咫尺而異味。庚辰歲六月十七日，遷於合浦，復過之。太守承議郎陸公，求泉上之亭名與詩。名之曰泂酌，其詩曰：泂酌彼兩泉，挹彼注茲。一瓶之中，有澠有淄。以瀹以烹，眾喊莫齊。自江徂海，浩然無私。豈弟君子，江海是儀。既味我泉，亦嚌我詩。北望飛塵苦晝霾，洗心聊復寄東齋。珍禽聲好猶思越，野橘香清未過淮。有信微泉來遠嶺，無心明月轉空階。一官倉廋真堪老，坐看鬆根絡斷崖。中郎不眠仰看屋，得此古椽圍尺竹。輪囷濩落非笛材，剖作袖琴徽軫足。流傳幾處到淵明，臥枕綸巾酒新漉。孤鸞別鵠誰復聞，鼻息齁齁自成曲。編萑以苴豬，瑾塗以塗之。小餅如嚼月，中有酥與飴。懸知合浦人，長誦東坡詩。好在真一酒，為我醉宗資。君不登郎省，還應上諫坡。才高殊未識，歲晚幸無他。櫪馬羸難出，鄰雞凍不歌。寒爐餘幾火，灰裡撥陰何。驚人得佳句，或以傲王公。處士還清節，滑稽安足雄。深沉似康樂，簡遠到安豐。一點無俗氣，相期林下風。欲舞腰身柳一窠，小梅催拍大梅歌。舞餘片片梨花落，爭奈當塗風物何。晚途流落不堪言，海上春泥手自翻。漢使節空餘皓首，故侯瓜在有頹垣。平生多難非天意，此去殘年盡主恩。誤辱使君相抆拭，寧聞老鶴更乘軒。昨夜雨鳴渠，曉來風襲月。蕭然欲秋意，溪水清可啜。環城三十里，處處皆佳絕。蒲蓮浩如海，時見舟一葉。此間真避世，青蒻低白髮。相逢欲相問，已逐驚鷗沒。清風定何物，可愛不可名。所至如君子，草木有嘉聲。我行本無事，孤舟任斜橫。中流自偃仰，適與風相迎。舉杯屬浩渺，樂此兩無情。歸來兩溪間，雲水夜自明。苕水如漢水，鱗鱗鴨頭青。吳興勝襄陽，萬瓦浮青冥。我非羊叔子，愧此峴山亭。悲傷意則同，歲月如流星。従我兩王子，高鴻插修翎。湛輩何足道，當以德自銘。吏民憐我懶，鬥訟日已稀。能為無事飲，可作不夜歸。復尋飛英遊，盡此一寸暉。撞鐘履聲集，顛倒雲山衣。我來無時節，杖屨自推扉。莫作使君看，外似中已非。七年來往我何堪，又試曹溪一勺甘。夢裡似曾遷海外，醉中不覺到江南。波生濯足鳴空澗，霧繞征衣滴翠嵐。誰遣山雞忽驚起，半巖花雨落毿毿。投章獻策謾多談，能雪冤忠死亦甘。一片丹心天日下，數行清淚嶺雲南。光榮歸佩呈佳瑞，瘴癘幽居弄晚嵐。従此西風庾梅謝，卻迎誰與馬毿毿。山林瘴霧老難堪，歸去中原茶亦甘。有命誰憐終反北，無心卻笑亦巢南。蠻音慣習疑傖語，脾病縈纏帶嶺嵐。賴有祖師清淨水，塵埃一洗落毿毿。繡簾朱戶未曾開，誰見梅花落鏡臺。試問高吟三十韻，?俗雲檢驗死秀才衣帶上，有詩三十韻。?何如低唱兩三杯。?世傳陶谷學士買得党太尉家故妓，遇雪，陶取雪水烹團茶，謂妓曰：“黨家應不識此？”妓曰：“彼粗人安有此景，但能於銷金暖帳下淺斟低唱，吃羊羔兒酒耳。”陶默然愧其言。?莫嫌衰鬢聊相映，須得纖腰與共回。知道文君隔青瑣，梁園賦客敢言才。?聊答來句，義取婦人而已，罪過，罪過。?柳絮飛時筍籜斑，風流二老對開關。雪芽我為求陽羨，乳水君應餉惠山。竹簟水風眠晝永，玉堂制草落人間。應容緩急煩閭里，桑柘聊同十畝閒。古來靜治得清閒，我愧真常也一班。舉酒東榮挹江海，回樽落日勸湖山。平生傾蓋悲歡裡，早晚抽身簿領間。笑指西南是歸路，倦飛弱羽久知還。少年帶刀劍，但識從軍樂。老大服犁鋤，解佩付熔鑠。雖無獻捷功，會賜力田爵。敲冰春搗紙，刈葦秋織箔。櫟林斬冬炭，竹塢收夏籜。四時俯有取，一飽天所酢。君生紈綺間，欲學非其腳。左右玉纖纖，束薪誰為縛。勿令聞此語，翠黛頩將惡。笑我一間茅，婦姑紛六鑿。羨君超然鸞鶴姿，江湖欲下還飛去。空使吳兒怨不留，青山漫漫七閩路。門前江水去掀天，寺後清池碧玉環。君如大江日千里，我如此水千山底。新年已賜黃封酒，舊老仍分赬尾魚。陋巷關門負朝日，小園除雪得春蔬。病妻起斫銀絲膾，稚子歡尋尺素書。醉眼朦朧覓歸路，松江煙雨晚疏疏。欲結千年實，先摧二月花。故教窮到骨，要使壽無涯。久已逃天網，何而服日華。賓州在何處，為子上棲霞。蠶欲老，麥半黃，前山後山雨浪浪。農夫輟耒女廢筐，白衣仙人在高堂。鄰里有異趣，何妨傾蓋新。殊方君莫厭，數面自成親。默坐無餘事，回光照此身。他年赤墀下，玉立看垂紳。無情流水多情客。勸我如曾識。杯行到手休辭卻。這公道難得。曲水池上，小字更書年月。還對茂林修竹，似永和節。纖纖素手如霜雪。笑把秋花插。尊前莫怪歌聲咽。又還是輕別。此去翱翔，遍賞玉堂金闕。欲問再來何歲，應有華髮。平生我亦輕餘子，晚歲人誰念此翁。巧語屢曾遭薏苡，廋詞聊復託芎藭。子還可責同元亮，妻卻差賢勝敬通。若問我貧天所賦，不因遷謫始囊空。君家玉臂貫銅青，下客何時見目成。勤把鉛黃記宮樣，莫教弦管作蠻聲。薰衣漸嘆衙香少，擁髻遙憐夜語清。記取北歸攜過我，南江風浪雪山傾。大邦安靜治，小院得閒遊。贛水雨已漲，廉泉春水流。同烹貢茗雪，一洗瘴茅秋。秋思生蓴鱠，寒衣待橘洲。揚雄未有宅，王粲且登樓。老景無多日，歸心夢幾州。敢因逃酒去，端為和詩留。舊篋藏新語，清風自滿舟。石耳峰頭路接天，梵音堂下月臨泉。此生初飲盧山水，他日徒參雪竇禪。袖裡寶書猶未出，夢中飛蓋已先傳。何人更識嵇中散，野鶴昂藏未是仙。三軍喜氣鑠飛花，睡起空驚月在沙。未集驊騮金騕褭，故殘鳷鵲玉橫斜。偶還仗內身如寄，尚憶江南酒可賒。宣勸不多心自醉，強扶衰白拜君嘉。海石來珠宮，秀色如蛾綠。坡陀尺寸間，宛轉陵巒足。連娟二華頂，空洞三茅腹。初疑仇池化，又恐瀛洲蹙。殷勤嶠南使，饋餉揚州牧。（僕在揚州，程德孺自嶺南解官，以此石見遺。）得之喜無寐，與汝交不瀆。盛以高麗盆，藉以文登玉。（僕以高麗所餉大銅盆貯之，又以登州海石如碎玉者附其足。）幽光先五夜，冷氣壓三伏。老人生如寄，茅舍久未卜。一夫幸可致，千里還相逐。風流貴公子，竄謫武當谷。見山應已厭，何事奪所欲。欲留嗟趙弱，寧許負秦曲。傳觀慎勿許，間道歸應速。三朝出處共雍容，歲晚交情見二公。乘興不辭千里遠，放懷還喜一樽同。嘉謀定國垂青史，盛事傳家有素風。自顧纓塵猶未濯，九霄終日羨冥鴻。湖上棠陰手自栽，問公更得幾回來。水仙亦恐公歸去，故遣雙蓮一夜開。詔書行捧縷金箋，樂府應歌相府蓮。莫忘今年花發處，西湖西畔北山前。一時冠蓋盡嚴終，舊德年來豈易逢。聞道堂中延蓋叟，定應床下拜樑鬆。蠹魚自晒閒箱篋，科斗長收古鼎鍾。我欲棄官重問道，寸莛何以得舂容。朱門有遺啄，千里來燕雀。公家冷如冰，百呼無一諾。平生親友半遷逝，公雖不怪旁人愕。世事如今臘酒濃，交情自古春雲薄。二公凜凜和非同，疇昔心親豈貌従。白頭相映鬆間鶴，清句更酬雪裡鴻。何日揚雄一廛足，卻追范蠡五湖中。日日移床趁下風，清香不盡思何窮。若為化作龜千歲，巢向田田亂葉中。西南歸路遠蕭條，倚檻魂飛不可招。野闊牛羊同雁鶩，天長草樹接雲霄。昏昏水氣浮山麓，泛泛春風弄麥苗。誰使愛官輕去國，此身無計老漁樵。漢川修竹賤如蓬，斤斧何曾赦籜龍。料得清貧饞太守，渭濱千畝在胸中。將軍結髮戰蠻溪，篋有殊珍勝象犀。漫說玉床分箭鏃，何曾金鼎識刀圭。近聞猛士收丹穴，欲助君王鑄褭蹄。多少空巖人不見，自隨初日吐虹蜺。?一作：呂倚夢得承事借示古今書一軸作詩代跋尾倚年八十一?揚雄老無子，馮衍終不遇。不識孔方兄，但有靈照女。家藏古今帖，墨色照箱筥。飢來據空案，一字不堪煮。枯腸五千卷，磊落相撐拄。吟為蜩蛩聲，時有島可句。為語里長者，德齒敬已古。如翁有幾人，薄少可時助。琴上遺聲久不彈，琴中古意本長存。苦心欲記常迷舊，信指如歸自著痕。應有仙人依樹聽，空教瘦鶴舞風騫。誰知千里溪堂夜，時引驚猿撼竹軒。?過終南日，令道士趙宗有彈琴溪堂。?（一本作代書寄桃山居士張聖可）十日春寒不出門，不知江柳已搖村。稍聞決決流冰谷，盡放青青沒燒痕。數畝荒園留我住，半瓶濁酒待君溫。去年今日關山路，細雨梅花正斷魂。反觀皆自直，相詆竟誰諛。事過始堪笑，夢中今了無。珍材尚空谷，疲馬正長途。未識造化意，茫然同一爐。橫空初不跨鵬鰲，位覺胡床步步高。?器之言嘗夢飛，自覺身與所坐床皆起空中。?一枕晝眠春有夢，扁舟夜渡海無濤。歸來又見顛茶陸，?往在錢塘嘗語晦叔，陸羽茶顛，君亦然。?多病仍逢止酒陶。?陶淵明有《止酒》詩。器之少時飲量無敵，今不復飲矣。?笑說南荒底處所，只今榕葉下亭皋。閉戶端居念獨深，小軒朱檻憶同臨。燎須誰識英公意，黃髮聊知子建心。已託西風傳絕唱，且邀明月伴孤斟。他時內集應呼我，下客先判醉墮簪。千林掃作一番黃，只有芙蓉獨自芳。喚作拒霜知未稱，細思卻是最宜霜。五字古原春草，千金漢殿長門，經緯尚餘三策，典刑留與諸孫。舜不作六器，誰知貴璵璠。哀哉楚狂士，抱璞號空山。相如起睨柱，頭璧相與還。何如鄭子產，有禮國自閒。雖微韓宣子，鄙夫亦辭環。至今不貪寶，凜然照塵寰。索漠齊安郡，従來著放臣。如何風雪裡，更送獨歸人。瘦骨寒將斷，衰髯摘更稀。未甘為死別，猶恐得生歸。日上氣暾江，雪晴光眩野。記取到家時，鋤櫌吾正把。月明穿破裘，霜雪澀孤劍。歸來閉戶坐，默數來時店。諸兄無可寄，一語會須酬。晚歲俱黃髮，相看萬事休。故人如念我，為說瘦欒欒。尚有身為患，已無心可安。吾兄喜酒人，今汝亦能飲。一杯歸誦此，萬事邯鄲枕。東阡在何許，寒食江頭路。哀哉魏城君，宿草荒新墓。臨分亦泫然，不為窮途泣。東阡時一到，莫遣牛羊入。我夢隨汝去，東阡松柏青。卻入西州門，永愧北山靈。乞墦何足羨，負米可忘艱。莫為無車馬，含羞入劍關。我坐名過實，歡譁自招損。汝幸無人知，莫厭家山穩。竹笥與練裙，隨時畢婚嫁。無事若相思，徵鞍還一跨。萬里卻來日，一庵仍獨居。應笑謀生拙，團團如磨驢。功成惟欲善持盈，可嘆前王恃太平。辛苦驪山山下土，阿房才廢又華清。幾變雕牆幾變灰，舉烽指鹿事悠哉。上皇不念前車戒，卻怨驪山是禍胎。海中方士覓三山，萬古明知去不還。咫尺秦陵是商監，朝元何必苦躋攀。投紱歸來萬事輕，消磨未盡只風情。舊因蓴菜求長假，新為楊枝作短行。不禱自安緣壽骨，苦藏難沒是詩名。淺斟杯酒紅生頰，細琢歌詞穩稱聲。蝸殼殳卜居心自放，蠅頭寫字眼能明。盛衰閱過君應笑，寵辱年來我亦平。跪履數従圯下老，逸書閒問濟南生。東風屈指無多日，只恐先春鶗鴂鳴。東風未肯入東門，走馬還尋去歲村。人似秋鴻來有信，事如春夢了無痕。江城白酒三杯釅，野老蒼顏一笑溫。已約年年為此會，故人不用賦招魂。南山一尺雪，雪盡山蒼然。澗谷深自暖，梅花應已繁。使君厭騎従，車馬留山前。行歌招野叟，共步青林間。長鬆得高蔭，盤石堪醉眠。只樂聽山鳥，攜琴寫幽泉。愛之慾忘返，但苦世俗牽。歸來始覺遠，明月高峰顛。君且歸休我欲眠，人言此語出天然。醉中對客眠何害，須信陶潛未若賢。孝先風味也堪憐，肯為周公晝日眠。枕麴先生猶笑汝，枉將空腹貯遺編。仰看鸞鵠刺天飛，富貴功名老不思。病馬已無千里志，騷人長負一秋悲。古來重九皆如此，別後西湖付與誰。遣子窮愁天有意，吳中山水要清詩。精神洞元化，白日升高旻。俯仰凌倒景，龍行逸如神。半道過紫府，弭節聊逡巡。金床設寶幾，璀璨明月珍。仙者二三子，眷然骨肉親。飲我霞石杯，放杯恍如春。遂朝玉虛上，冠劍班列真。無端拜失儀，放棄令自新。雲霄難遽返，下土多埃塵。淮南守天庖，嗟我復何人。夢覺真同鹿覆蕉，相君脫屣自參寥。顏紅底事發先白，室邇何妨人自遙。狂似次公應未怪，醉推東閣不須招。援毫欲作衣冠表，盛事終當繼八蕭。（唐蕭氏自瑀及遘八宰相。）閉戶端居念獨深，小軒朱檻憶同臨。燎須誰識英公意，（英公為其姊作粥，燎須，曰：吾與姊皆老矣，能幾進粥。）黃髮聊知子建心。（子建與楚王彪別詩云：王其愛玉體，共享黃髮期。）已託西風傳絕唱，且邀明月伴孤斟。他時內集應呼我，下客先判醉墮簪。引手攀紅櫻，紅櫻落如線。仰首看紅日，紅日走如箭。年光與時景，頃刻互衰變。何當血肉身，安得常強健。人心苦執迷，富貴憂貧賤。憂色常在眉，歡容不上面。吾今頭半白，把鏡非不見。惟應花下杯，更待他人勸。坐看奔湍遶石樓，使君高會百無憂。三犀竊鄙秦太守，八詠聊同沈隱侯。濤頭寂寞打城還，章貢臺前暮靄寒。倦客登臨無限思，孤雲落日是長安。白鵲樓前翟作堆，縈雲嶺路若為開。故人應在千山外，不寄梅花遠信來。朱樓深處日微明，皁蓋歸時酒半醒。薄暮漁樵人去盡，碧溪青嶂遶螺亭。使君那暇日參禪，一望叢林一悵然。成佛莫教靈運後，著鞭從使祖生先。清潭百尺皎無泥，山木陰陰谷鳥啼。蜀客曾遊明月峽，秦人今在武陵溪。獨攀書室窺巖竇，還訪仙姝款石閨。猶有愛山心未至，不將雙腳踏飛梯。卻從塵外望塵中，無限樓臺煙雨蒙。山水照人迷向背，只尋孤塔主西東。雲煙縹緲鬱孤臺，積翠浮空雨半開。想見之罘觀海市，絳宮明滅是蓬萊。得句牛女夕，轉頭參尾中。青春先入睡，白髮不遺窮。酒社我為敵，詩壇子有功。縮頭先夏鱉，（見《玉川子》。）實腹鄙秋蟲。莫唱裙垂綠，無人臉斷紅。舊交懷賀老，新進謝終童。袍鶻雙雙瑞，腰犀一一通。小蠻知在否，試問囁嚅翁。回峰亂嶂鬱參差，雲外高人世得知。誰向空山弄明月，山中木客解吟詩。西山無時春，巉巖鎖頑陰。分明倚天壁，點綴無風林。物固為人出，興誰於此深。窮奇真自蠹，詩句且娛心。山茶相對阿?一作本?誰栽，細雨無人我獨來。說似與君君不會?一作見?，爛紅如火雪中開。喜逢門外白衣人，欲膾湖中赤玉鱗。遊舫已妝吳榜穩，舞衫初試越羅新。欲將漁釣追黃帽，未要靴刀抹絳巾。芳意十分強半在，為君先踏水邊春。樂事難並真實語，坐排用意多乖誤。興來取次或成歡，瓦鉤卻勝黃金注。我生禍患久不擇，肯為一時風雨阻。天公變化豈有常，明月行看照歸路。富春真古邑，此寺亦唐餘。鶴老依喬木，龍歸護賜書。連筒春水遠，出谷晚鐘疏。欲繼江潮韻，何人為起予。鼎在耳二首人去山空鶴不歸，丹亡鼎在世徒悲。可憐九轉功成後，卻把飛昇乞內芝。琉璃擊碎走金丹，無復神光發舊壇。時有世人來舐鼎，俗隨雞犬事劉安。威聲又數中興年，二虜行當一矢聯。聞道名城得真將，故應驚羽落空弦。追鋒歸去雄三衛，授鉞重來定十連。別酒回頭便陳跡，號呶端合發初筵。詩人故多感，花發憶兩京。石榴有正色，玉樹真虛名。粲粲秋菊花，卓為霜中英。萸盤照重九，纈蕊兩鮮明。長洪鬥落生跳波，輕舟南下如投梭。水師絕叫鳧雁起，亂石一線爭磋磨。有如兔走鷹隼落，駿馬下注千丈坡。斷絃離柱箭脫手，飛電過隙珠翻荷。四山眩轉風掠耳，但見流沫生千渦。嶮中得樂雖一快，何意水伯誇秋河。我生乘化日夜逝，坐覺一念逾新羅。紛紛爭奪醉夢裡，豈信荊棘埋銅駝。覺來俯仰失千劫，回視此水殊委蛇。君看巖邊蒼石上，古來篙眼如蜂窠。但應此心無所住，造物雖駛如吾何。回船上馬各歸去，多言譊譊師所呵。幽居有古意，義井分西牆。誰雲三伏熱，止須一杯涼。先生坐忍渴，群囂自披猖。眾散徐酌飲，逡巡味尤長。佳人未肯回秋波，幼輿欲語防飛梭。輕舟弄水買一笑，醉中蕩槳肩相摩。不學長安閭里俠，貂裘夜走胭脂坡。獨將詩句擬鮑謝，涉江共採秋江荷。不知詩中道何語，但覺兩頰生微渦。我時羽服黃樓上，坐見纖女初斜河。歸來笛聲滿山谷，明月正照金叵羅。奈何舍我入塵土，擾擾毛群欺臥駝。不念空齋老病叟，退食誰與同委蛇。時來洪上看遺蹟，忍見屐齒青苔窠。詩成不覺雙淚下，悲吟相對惟羊何。欲遣佳人寄錦字，夜寒手冷無人呵。先生飯土塯，無物與劉叉。何以娛醉客，時嗅砌下花。井水分西鄰，竹陰借東家。蕭然行腳僧，一身寄天涯。東齋手植柏，今復幾尺長。知有桓司馬，榛茅為遮藏。近聞南臺鬆，新枝出餘僵。年來此懷抱，豈復驚凡亡。枯木嵌空微黯淡，古器雖在無古絃。袖中正有南風手，誰為聽之誰為傳。風流豈落正始後，甲子不數義熙前。一山黃菊平生事，無酒令人意缺然。龐公?此詩為沈遼作。據文意當為兩首詩訛成，現據外集分。外集題第二首為《戲書》。?襄陽龐公少檢束，白髮不髡亦不俗。世所奔趨我獨棄，我已有餘彼不足。鹿門有月樹下行，虎溪無風舟上宿。不識當年捕魚客，但愛長康畫金粟。杜口如今不復言，龐公為人不曲局。東西有人問老翁，為道明燈照華屋。五言七言正兒戲，三行五行亦偶爾。我性不飲只解醉，正如春風弄群卉。四十年來同幻事，老去何須別愚智。古人不住亦不滅，我今不作亦不止。寄語悠悠世上人，浪生浪死一埃塵。洗墨無池筆無象，聊爾作戲悅我神。新居已覆瓦，無復風雨憂。榿栽與籠竹，小詩亦可求。尚欲煩貳師，刺山出飛流。應須鑿百尺，兩綆載一牛。犖确何人似退之，意行無路欲從誰。宿雲解駁晨光漏，獨見山紅澗碧時。惠麗知君月下見傾城，破恨懸知酒有兵。老守無何惟日飲，將軍競病自詩鳴。花枝不共秋欹帽，筆陣空來夜斫營。愛惜微官將底用，他年只好寫銘旌。青山若無素，偃蹇不相親。要識廬山面，他年是故人。自昔懷清賞，神遊杳藹間。如今不是夢，真個在廬山。芒鞋青竹杖，自掛百錢遊。可怪深山裡，人人識故侯。使君向蘄州，更唱蘄州鬼。我不識使君，寧知使君死。人生作鬼會不免，使君已老知何晚。昨夜南山雨，西溪不可渡。溪邊布縠兒，勸我脫破袴。不辭脫＊溪水寒，水中照見催租瘢。去年麥不熟，挾彈規我肉。今年麥上場，處處有殘粟。豐年無象何處尋，聽取林間快活吟。力作力作，蠶絲一百箔。壟上麥頭昂，林間桑子落。願儂一箔千兩絲，繅絲得蛹飼爾雛。姑惡姑惡，姑不惡，妾命薄。君不見東海孝婦死作三年乾，不如廣漢龐姑去卻還。月上九門開，星河繞露臺。君方枕中夢，我亦化人來。光動仙球縋，香餘步輦回。相従穿萬馬，衰病若為陪。泉源従高來，走下隨石脈。紛紛白沫亂，隱隱蒼崖坼。縈迴成曲沼，清澈見肝膈。眾瀉為長溪，奔駛蕩蛙蟈。初開不容椀，漸去已如帛。傳聞此山中，神物懶遭謫。不能致雷雨，灩灩吐寒碧。遂令山前人，千古灌稻麥。天高夜氣嚴，列宿森就位。大星光相射，小星鬧若沸。天人不相干，嗟彼本何事。世俗強指摘，一一立名字。南箕與北斗，乃是家人器。天亦豈有之，無乃遂自謂。迫觀知何如，遠想偶有以。茫茫不可曉，使我長嘆喟。到處相逢是偶然，夢中相對各華顛。還來一醉西湖雨，不見跳珠十五年。我老詩壇僕鼓旗，借君佳句發良時。但空賀監杯中物，莫示孫郎帳下兒。夜燭催詩金燼落，秋芳壓帽露華滋。故應好語如爬癢，有味難名只自知。籃輿三日山中行，山中信美少曠平。下投黃泉上青冥，線路每與猿猱爭。重樓束縛遭澗坑，兩股酸辛飢腸鳴。北度飛橋踏彭鏗，繚垣百步如古城。大鐘橫撞千指迎，高堂延客夜不扃。杉槽漆斛江河傾，本來無垢洗更輕。倒床鼻息四鄰驚，紞如五鼓天未明。木魚呼粥亮且清，不聞人聲聞履聲。二年洞庭秋，香霧長噀手。今年洞庭春，玉色疑非酒。賢王文字飲，醉筆蛟龍走。既醉念君醒，遠餉為我壽。瓶開香浮座，盞凸光照牖。方傾安仁醽，莫遣公遠嗅。要當立名字，未用問升斗。應呼釣詩鉤，亦號掃愁帚。君知蒲萄惡，正是嫫母黝。須君灩海杯，澆我談天口。當年大白此相浮，老守娛賓得二丘。（郡人有閭丘公。太守王規父嘗雲：不謁虎丘，即謁閭丘。規父，忠玉伯父也。）白髮重來故人盡，空餘叢桂小山幽。青蓋紅旗映玉山，新詩小草落玄泉。風流使者人爭看，知有真娘立道邊。（虎丘中路有真娘墓。）舞衣歌扇轉頭空，只有青山杳靄中。莫共吳王鬥百草，使君未敢借驚鴻。（一作六月六日以病在告，獨遊湖上諸寺，晚謁損之，戲留七絕）示病維摩元不病，在家靈運已忘家。何煩魏帝一丸藥，且盡盧仝七碗茶。有道難行不如醉，有口難言不如睡。先生醉臥此石間，萬古無人知此意。夜光明月非所投，逢年遇合百無憂。將軍百戰竟不侯，伯郎一斗得涼州。翹關負重君無力，十年不入紛華域。故人坐上見君文，謂是古人籲莫測。新詩說盡萬物情，硬黃小字臨黃庭。故人已去君未到，空吟河畔草青青。誰謂他鄉各異縣，天遣君來破吾願。一聞君語識君心，短李髯孫眼中見。江湖放浪久全真，忽然一鳴驚倒人。縱橫所值無不可，知君不怕新書新。千金敝帚那堪換，我亦淹留豈長算。山中既未決同歸，我聊爾耳君其漫。井中老翁誤年華，白沙翠石公之家。公來無蹤去無跡，井麵糰圓水生花。翁今與世兩何與，無事紛紛驚牧豎。改顏易服與世同，無使世人知有翁。金爐猶暖麝煤殘。惜香更把寶釵翻。重聞處，餘薰在，這一番、氣味勝從前。揹人偷蓋小逢山。更將瀋水暗同然。且圖得，氤氳久，為情深、嫌怕斷頭煙。胡靴短靿格粗疏，古雅無如此樣殊。妙手不勞盤作鳳，輕身只欲化為鳧。魏風褊儉堪羞葛，楚客豪華可笑珠。擬學樑家名解脫，便於禪坐作跏趺。越山少松竹，常苦野火厄。此峰獨蒼然，感荷佛祖力。茯苓無人採，千歲化琥珀。幽光發中夜，見者惟木客。我豈無長鑱，真贗苦難識。靈苗與毒草，疑似在毫髮。把玩竟不食，棄置長太息。山僧類有道，辛苦常谷汲。我慚作機舂，鑿破混沌穴。幽尋恐不繼，書板記歲月。昆盧海上妙高峰，二老遙知說此翁。聊復艤舟尋紫翠，不妨持節散陳紅。高懷卻有云門興，好句真傳雪竇風。唱我三人無譜曲，馮夷亦合舞幽宮。燥吻時時著酒濡，要令臥疾致文殊。河魚潰腹空號楚，汗水流?始信吳。（《吳真君服椒法》雲：半年腳心汗如水。）自笑方求三歲艾，不如長作獨眠夫。羨君清瘦真仙骨，更助飄飄鶴背軀。澤國梅雨餘，衰年困蒸溽。高堂磨新塼，頗覺利腰足。鬆根百尺井，兩綆飛淨淥。流觴聚兒童，一笑為捧腹。清風信可御，剛氣在巖麓。始知共此世，物外無三伏。長歌入雲去，不待弦管逐。西湖真西子，煙樹點眉目。濤沙少醞籍，高浪翻雪屋。俯仰拊四海，百世飛鳥速。遠追錢氏餘，近吊祖侯躅。吾生如寄耳，寸晷輕尺玉。誰似劉將軍，逸韻謝邊幅。千言一揮手，五車不再讀。春巖彩雞舞，月峽哀猿哭。朝先鶗鴂起，暮與寒螿續。我老廢吟哦，賴君時擊觸。従今事遠覽，發軔此幽谷。清遊得三昧，至樂謝五欲。莫作狂道士，氣壓劉師服。開花送餘寒，結子及新火。關中幸無梅，汝強充鼎和。欲識當年杜伯升，飄然雲水一孤僧。若教俯首隨繮鎖，料得如今似我能。（柳子玉雲，通若及第，不過似我。）蒼顏華髮。故山歸計何時決。舊交新貴音書絕。惟有佳人，猶作殷勤別。離亭欲去歌聲咽。瀟瀟細雨涼吹頰。淚珠不用羅巾裛。彈在羅衣，圖得見時說。上宛夭桃自作行，劉郎去後幾回芳。厭従年少追新賞，閒對宮花識舊香。欲贈佳人非泛洧，好紉幽佩吊沉湘。鶴林神女無訊息，為問何年返帝鄉。春荑秋夾兩臾，神藥人間果有無。無鼻何由識薝蔔，有花今始信菖蒲。芳心未飽兩蛺蝶，寒意知鳴幾蟪蛄。記取明年十二節，小兒休更籋霜須。綵勝鏤新語，酥盤滴小詩。昇平多樂事，應許外庭知。肅肅槐庭午，沉沉玉漏稀。皇恩樂佳節，鬥草得珠璣。節物荊吳舊，嬉遊禁掖閒。仙風隨畫箑，拜賜落人間。細雨曉風柔，春聲入御溝。已漂新荇沒，猶帶斷冰流。扶桑初日映簾升，已覺銅瓶暖不冰。七種共挑人日菜，千枝先剪上元燈。五彩縈筒秫稻香，千門結艾鬢髯張。旋開寶典尋風物，要及靈辰共祓禳。欲曉銅瓶下井欄，鏗鍠金殿發清寒。似聞人世南風熱，日上牆東問幾竿。雪消鴛瓦已流澌，風暖犀盤尚鎮帷。縹緲紫簫明月下，璧門桂影夜參差。清風終日自開簾，涼月今宵肯掛檐。琴裡若能知賀若，詩中定合愛陶潛。春荑秋莢兩須臾，神藥人間果有無。無鼻何由識薝蔔，有花今始信菖蒲。芳心未飽兩蛺蝶，寒意知鳴幾蟪蛄。記取明年十二節，小兒休更鑷霜須。鳥噪猿呼晝閉門，寂寥誰識古皇尊。青牛久已辭轅軛，白鶴時來訪子孫。山近朔風吹積雪，天寒落日淡孤村。道人應怪遊人眾，汲盡階前井水渾。偉人謀議不求多，事定紛紛自唯阿。盡放龜魚還綠淨，肯容蕭葦障前坡。一朝美事誰能紀，百尺蒼崖尚可磨。天上列星當亦喜，月明時下浴明波。東去愁攀石，西來怯渡橋。碧潭如見試，白塔苦相招。野饋慚微薄，村沽慰寂寥。路窮斤斧絕，鬆桂得幹霄。中秋天氣未應殊，不用紅紗照座隅。山下白雲橫匹素，水中明月臥浮圖。未成短棹還三峽，已約輕舟泛五湖。為問登臨好風景，明年還憶使君無。君不見前年雨雪行人斷，城中居民風裂骭。溼薪半束抱衾裯，日暮敲門無處換。豈料山中有遺寶，磊落如{上左醫右殳下石}萬車炭。流膏迸液無人知，陣陣腥風自吹散。根苗一發浩無際，萬人鼓舞千人看。投泥潑水愈光明，爍玉流金見精悍。南山慄林漸可息，北山頑礦何勞鍛。為君鑄作百鏈刀，要斬長鯨為萬段。此雲闍黎也不出十五年矣今年六月自常潤還復至其室則死葬數月矣作詩題其壁雲師來寶山，一住十五秋。讀書常閉戶，客至不舉頭。去年造其室，清坐忘百憂。我初無言說，師亦無對酬。今來複扣門，空房但颼飀。雲已滅無餘，薪盡火不留。卻疑此室中，常有斯人不。所遇孰非夢，事過吾何求。載酒無人過子云，年來家醞有奇芬。醉鄉杳杳誰同夢，睡息齁齁得自聞。口業向詩猶小小，眼花因酒尚紛紛。點燈更試淮南語，泛溢東風有縠紋。至和無攫aa7，至平無按抑。不知微妙聲，究竟何従出。散我不平氣，洗我不和心。此心知有在，尚復此微吟。湖上蕭蕭疏雨過，山頭靄靄暮雲橫。陂塘水落荷將盡，城市人歸虎欲行。誰謂江湖居，而為虎豹宅。焚山豈不能，愛此千竿碧。使君置酒莫相違，守舍何妨獨掩扉。靜看月窗盤晰蜴，臥聞風幔落蛜蝛。燈花結盡吾猶夢，香篆消時汝欲歸。搔首淒涼十年事，傳柑歸遺滿朝衣。蠢爾氐羌國，天誅亦久稽。既能知面內，不復議徵西。斥堠銷烽火，邊城息鼓鼙。輸忠修貢職，棄過為黔黎。雪滿流沙靜，雲沉太白低。巍巍二聖治，盛德古難齊。蘧瑗知非我所師，流年已似手中蓍。正平獨肯従文舉，中散何曾靳孝尼。賣劍買牛真欲老，得錢沽酒更無疑。雞豚異日為同社，應有千篇唱和詩。朝陽入北林，竹樹散疏影。短籬尋丈間，寄我無窮境。舊居無一席，逐客猶遭屏。結茅得茲地，翳翳村巷永。數朝風雨涼，畦菊發新穎。俯仰可卒歲，何必謀二頃。我生孤僻本無鄰，老病年來益自珍。肯對紅裙辭白酒，但愁新進笑陳人。北山怨鶴休驚夜，南畝巾車欲及春。多謝清時屢推轂，狶膏那解轉方輪。燕尾稱呼理未便，剪裁雲葉卻天然。無心只是青山物，覆頂宜歸紫府仙。轉覺周家新樣俗，?頭巾起後周。?未容陶令舊名傳。鹿門佳士勤相贈，黑霧玄霜合比肩。?皮襲美《贈天隨子紗巾》詩云：掩斂乍疑裁黑霧，輕明渾似帶玄霜。?胡靴短靿格粗疏，古雅無如此樣殊。妙手不勞盤作鳳，?晉永嘉中，有鳳頭鞋。?輕身只欲化為鳧。魏風褊儉堪羞葛，楚客豪華可笑珠。擬學樑家名解脫，?武帝有解脫履?。便於禪坐作跏趺。短翎長喙喜喧卑，曳練雙翔亦自奇。賴有黃鸝鬥嬛好，獨依蘚石立多時。綠陰青子已愁人，忍見中庭燕麥新。周悵劉郎今白首，時來看卷覓餘春。千花未分出梅餘，遣雪摧殘計已疏。臥聞點滴如秋雨，知是東風為掃除。閬苑千葩映玉宸，人間只有此花新。飛霙要欲先桃李，散作千林火迫春。蹀躞嬌黃不受鞿，東風暗與色香歸。偶逢白墮爭春手，遣入王孫玉斝飛。寂寞王子猷，回船剡溪路。迢遙戴安道，雪夕誰與度。倒披王恭氅，半掩袁安戶。應調折絃琴，自和撚須句。斯人所甚厭，投畀每不受。欲其少須臾，奪去惟恐後。雲誰屍此職，無乃亦假守。賦才有鉅細，無異斛與鬥。胡不安其分，但聽物所誘。時來各飛動，意合無妍醜。坐令雞棲車，長載朱伯厚。平生無一旅，既死吒萬口。自聞與可亡，胸臆生堆阜。懸知臨絕意，要我一執手。相望五百里，安得自其牖。遺文付來哲，後事待諸友。伶俜嵇紹孤，老病孟光偶。世人賤目見，爭笑千金帚。君詩與楚詞，識者當有取。但知愛墨竹，此嘆吾已久。故人多厚祿，能復哀君否。不見林與蘇，飢寒自奔走。斬蛟將軍飛上天，十年海水生紅煙。驚濤怒浪盡壁立，樓櫓萬艘屯戰船。蘭山搖動秀山舞，小白桃花半吞吐。鴟夷不裹壯士屍，白日貔貅雄帥府。長鯨東來驅海魷，天吳九首龜六眸。鋸牙鑿齒爛如雪，屠殺小民如有仇。春雷一震海帖伏，龍變海魚安海族。魚鹽生計稍得蘇，職貢重修遠島服。判官家世忠孝門，獨鬆節士之奇孫。經綸手段飽周孔，豈與弓馬同等倫。晝窮經史夜兵律，麟角鳳毛多異質。直將仁義化笞榜，羞與奸□競刀筆。吾聞判官昔佐元戎幕，三軍進退出籌度。使移韜略事刑名，坐使剽遊歸禮樂。鳳凰池，麒麟閣，酬德報功殊不薄。九天雨露聖恩深，萬里扶搖雲外廓。安石作假山，其中多詭怪。雖然知是假，爭奈主人愛。少年才氣冠當時，晚節孤風益自奇。君勝宜為夫子後，林宗不愧蔡邕碑。南荒尚記誅元惡，東越誰能事細兒，耆舊如今幾人在，為君無憾為時悲。小堰門頭柳系船，吳山堂上月侵筵。潮聲夜半千巖響，詩句明朝萬口傳。（長源自越過杭，夜飲有美堂上聯句。長源詩云，天目遠隨雙鳳落，海門遙蹙兩潮趨，一坐稱善。）豈意日斜庚子後，忽驚歲在巳辰年。佳城一閉無窮事，南望題詩淚灑箋。列子御風殊不惡，猶被莊生譏數數。步兵飲酒中散琴，於此得全非至樂。樂全居士全於天，維摩丈室空翛然。平生痛飲今不飲，無琴不獨琴無弦。我公天與英雄表，龍章鳳姿照魚鳥。但令端委坐廟堂，北狄西戎談笑了。如今老去苦思歸，小字親書寄我詩。試問樂全全底事，無全何處更相虧。蘭菊有生意，微陽回寸根。方憂集暮雪，復喜迎朝暾。憶我故居室，浮光動南軒。松竹半傾瀉，未數葵與萱。三徑瑤草合，一瓶井花溫。至今行吟處，尚餘履舄痕。一朝出従仕，永愧李仲元。晚歲益可羞，犯雪方南奔。山城買廢圃，槁葉手自掀。長使齊安人，指說故侯園。鉛膏染髭鬚，旋露霜雪根。不如閉目坐，丹府夜自暾。誰知憂患中，方寸寓羲軒。大雪従壓屋，我非兒女萱。平生學踵息，坐覺兩?登溫。下馬作雪詩，滿地鞭箠痕。佇立望原野，悲歌為黎元。道逢射獵子，遙指狐兔奔。蹤跡尚可尋，窟穴何足掀。寄謝李丞相，吾將反丘園。秋早川原淨麗，雨餘風日清酣。従此歸耕劍外，何人送我池南。但有樽中若下，何須墓上徵西。聞道烏衣巷口，而今菸草萋迷。君年二十美且都，初得惡疾墮眉須。紅顏白髮驚妻孥，覽鏡自嫌欲棄軀。結茅窮山啖鬆腴，路逢逃秦博士盧。方瞳照野清而臞，再拜未起煩一呼。覺知此身了非吾，炯然蓮花出泥塗。隨師東遊渡濰邞，山頭見我兩輪朱。豈知仙人混屠沽，爾來八十胸垂胡。上山如飛嗔人扶，東歸有約不敢渝。新年當參老仙儒，秋風西來下雙鳧，得棗如瓜分我無?前生我已到杭州，到處長如到舊遊。更欲洞霄為隱吏，一庵閒地且相留。生長兵間早脫身，晚為元佑太平人。不驚渤海桑田變，來看龜蒙漏澤春。曾謁東封玉輅塵，幅巾短褐亦逡巡。行宮夜奏空名姓，悵望雲霞縹緲人。泉源從高來，走下隨石脈。紛紛白沫亂，隱隱蒼崖坼。縈迴成曲沼，清澈見肝膈。瀉為長溪，奔駛蕩蛙蟈。初開不容碗，漸去已如帛。傳聞此山中，神物懶遭謫。不能致雷雨，灩灩吐寒碧。遂令山前人，千古灌稻麥。垂老區區豈為身，微言一發重千鈞。始知不見高皇帝，正似商山四老人。舊聞父老晉郎官，已作飛騰變化看。聞道東蒙有居處，願供薪水看燒丹。梅花開盡百花開，過盡行人君不來。不趁青梅嘗煮酒，要看細雨熟黃梅。黑雲翻墨未遮山，白雨跳珠亂入船。卷地風來忽吹散，望湖樓下水如天。卯酒困三杯，午餐便一肉。雨聲來不斷，睡味清且熟。昏昏覺還臥，展轉無由足。強起出門行，孤夢猶可續。泥深竹雞語，村暗鳩婦哭。明朝看此詩，睡語應難讀。月與高人本有期，掛檐低戶映蛾眉。只従昨夜十分滿，漸覺冰輪出海遲。小院朱闌幾曲，重城畫鼓三通。更看微月轉光風。歸去香雲入夢。翠袖爭浮大白，皁羅半插斜紅。燈花零落酒花穠。妙語一時飛動。岑寂東園可散愁，膠膠擾擾夢神州。萬竿苦竹旌旗卷，一部鳴蛙鼓吹收。雨後月前天欲冷，身閒心遠地偏幽。杜門謝客恐生謗，且作人間鵬鶡遊。毘盧海上妙高峰，二老遙知說此翁。聊復艤舟尋紫翠，不妨持節散陳紅。高懷卻有云門興，好句真傅雪竇風。唱我三人無譜曲，馮夷亦合舞幽宮。長憶故山寒食夜，野荼蘼發暗香來。分無素手簪羅髻，且折霜蕤浸玉醅。小堰門頭柳擊船，吳山堂上月侵筵。潮聲半夜千巖響，詩句明朝萬口傳。豈意日斜庚子後，忽驚歲在巳辰年。佳城一閉無窮事，南望題詩淚灑箋。舉世爭稱鄴瓦堅，一枚不換百金頒。豈知好事王夫子，自採臨潼繡領山。經火尚含泉脈暖，吊秦應有淚痕潸。封題寄去吾無用，近日従戎擬學班。漢水巴山樂有餘，一麾従此首歸途。北園草木憑君問，許我他年作主無。指點先憑採藥翁，丹青化出大槐宮。眼明小閣浮煙翠，齒冷新詩嚼雪風。二華行觀雄陝右，九仙今已壓京東。（將赴河中，密邇太華，九仙在東武，奇秀不滅雁蕩也。）此生的有尋山分，已覺溫臺落手中。西湖三載與君同，馬入塵埃鶴入籠。東海獨來看出日，石橋先去踏長虹。遙知別後添華髮，時向樽前說病翁。所恨蜀山君未見，他年攜手醉郫筒。不及梨英軟，應慚梅萼紅。西園有千葉，淡佇更纖穠。臘酒詩催熟，寒梅雪鬥新。杜陵休嘆老，韋曲已先春。獨秀驚凡目，遺英臥逸民。高歌對三白，遲暮慰安仁。一徑繞山翠，縈紆去似蛇。忽驚溪水急，爭看洞門呀。滑磴攀秋蔓，飛橋踏古槎。三扉迎北吹，一穴向西斜。嘆息煙雲去，追思歲月遐。唐人昔未到，古俗此為家。洞暖無風雪，山深富鹿豭。相逢衣盡草，環坐髻應髽。灶突依巖黑，樽罍就石窪。洪荒無傳記，想像在羲媧。此事今安有，遺蹤我獨嗟。山翁勸留句，強為寫槎牙。至矣吾三後，功高漢已還。復推元祐冠，蓋得永昭全。（臣嘗於經筵論奏仁宗皇帝諡日明孝：若明而不仁，則民畏而不愛；仁而不明，則民愛而不畏。今大行太皇太后亦兼此二德，故天下思慕，庶幾於仁宗也。）有作猶非聖，無私乃是天。侍臣談要道，家法信家傳。（宰相以下，嘗於經筵論奏祖宗以來家法十餘事，書於記注。）卻狄安諸夏，先王社稷臣。固應祠百世，何止活千人。定策天知我，忘家帝念親。萬方何以報，得疾為勤民。白髮郎潛舊使君，至今人道最能文。只雞敢忘橋公語，下馬來尋董相墳。冬月負薪雖得免，鄰人吹笛不堪聞。死生契闊君休問，灑淚西南向白雲。君知六鑿皆為贅，我有一言能決疣。病客巧聞床下蟻，痴人強覷棘端猴。聰明不在根塵裡，藥餌空為婢僕憂。但試周郎看聾否，曲音小誤已回頭。鴛鴦湖邊月如水，孤舟夜傍鴛鴦起。平明擊纜石橋亭，慚愧冒寒髯御史。結交最晚情獨厚，論心無數今有幾。寂寞抱關嘆蕭生，耆老執戟哀揚子。怪君顏採卻秀髮，無乃遷謫反便美。天公欲困無奈何，世人共抑真疏矣。毗陵高山錫為骨，陸子遺味泉冰齒。賢哉仲氏早拂衣，占斷此山長洗耳。山頭望湖光潑眼，山下濯足波生指。倘容逸少問金堂，記與嵇康留石髓。吳王池館遍重城，奇草幽花不記名。青蓋一歸無覓處，只留雙檜待昇平。凜然相對敢相欺，直幹凌空未要奇。根到九泉無曲處，世間惟有蟄龍知。三度別君來，此別真遲暮。白盡老髭鬚，明日淮南去。酒罷月隨人，淚溼花如霧。後夜逐君還，夢繞湖邊?一作江南?路。青蓋紅旗映玉山，新詩小草落玄泉。風流使者人爭看，知有真娘立道邊。與君相従非一日，筆勢翩翩疑可識。平時謾說古戰場，過眼終迷日五色。我慚不出君大笑，行止皆天子何責。青袍白紵五千人，知子無怨亦無德。買羊沽酒謝玉川，為我醉倒春風前。歸家但草凌雪賦，我相夫子非癯仙。舞衫歌扇轉頭空，只有青山杳靄中。若共吳王鬥百草，使君未敢借驚鴻。閬苑千葩映玉宸，人間只有此花新。飛霙要欲先桃李，散作千林火迫春。蹀躞嬌黃不受鞿，東風暗與色香歸。偶逢白墮爭春手，遣入王孫玉斝飛。昨夜醉歸還獨寢，曉來宿雨鳴孤枕。扁舟小棹截湖來，正見青山駁雲錦。須知老人興不淺，莫學公榮不共飲。與君歌鼓樂豐年，喚取千夫食陳廩。中山保塞兩窮邊，臥治雍容已百年。顧我迂愚分竹使，與君談笑用蒲鞭。鬆荒三徑思元亮，草合平池憶惠連。白髮歸心憑說與，古來誰似兩疏賢。栘中老監本虛名，懶作燕山萬里行。（餘與高君奉使契丹，辭免不行。）坐看飛鴻迎使節，歸來駿馬換傾城。高才本不緣勳閥，餘力還思治蜀兵。西望雪山烽火盡，不妨樽酒寄平生。負米萬里緣其親，運甓無度憂其身。讀書莫學流麥士，挾策莫比亡羊人。乃翁辛苦到白首，汝今強勉當青春。昔時管鮑以君霸，此兩士賈寧非貧。退之身外無窮事，子美生前有盡花。更有多情君未識，不隨柳絮落人家。莫尋群玉峰頭路，莫看玄都觀裡花。但解閉門留我住，主人休問是誰家。朱閣前頭露井多，碧桃枝下美人過。寒泉未必能如此，奈有銀床素綆何。城頭月落尚啼烏，烏榜紅舷早滿湖。鼓吹未容迎五馬，水雲先已颺雙鳧。映山黃帽螭頭舫，夾道青煙鵲尾爐。老病逢春只思睡，獨求僧榻寄須臾。凜然相對敢相欺，直幹凌空未要奇。根到九泉無曲處，世間惟有蟄龍知。絳蠟燒殘玉斝飛，離歌唱徹萬行啼。他年一舸鴟夷去，應記儂家舊住西。露宿風餐六百里，明朝飲馬南江水。未見豐盈犀角兒，先逢玉雪王郎子。（時道逢王郎於建昌，方北行也。）對床欲作連夜語，念汝還須戴星起。夜來夢見小於菟，（遠小名虎兒。）猶是{髟穴}髦垂兩耳。憶過濟南春未動，三子出迎殘雪裡。我時移守古河東，酒肉淋漓渾舍喜。而今憔悴一羸馬，逆旅擔夫相汝爾。出城見我定驚嗟，身健窮愁不須恥。我為乃翁留十日，掣電一歡何足恃。惟當火急作新詩，一醉兩翁勝酒美。紫李黃瓜村路香，烏紗白葛道衣涼。閉門野寺鬆陰轉，欹枕風軒客夢長。因病得閒殊不惡，安心是藥更無方。道人不惜階前水，借與匏樽自在嘗。秋後風光雨後山，滿城流水碧潺潺。煙雲好處無多子，及取昏鴉未到間。洛邑從來天地中，嵩高蒼翠北邙紅。風流耆舊消磨盡，只有青山對病翁。白汗翻漿午景前，雨餘風物便蕭然。應傾半熟鵝黃酒，照見新晴水碧天。溪聲便是廣長舌，山色豈非清淨身。夜來八萬四千偈，他日如何舉似人。口舌安足恃，韓非死說難。自知不可用，鬼谷乃真奸。遺書今未亡，小數不足觀。秦儀固新學，見利不知患。嗟時無桓文，使彼二子顛。死敗無足怪，夫子固使然。君看巧更窮，不若愚自安。遺宮若有神，頷首然吾言。雪入春分省見稀，半開桃李不勝威。應慚落地梅花識，卻作漫天柳絮飛。不分東君專節物，故將新巧發陰機。従今造物尤難料，更暖須留御臘衣。疾雷破屋雨翻河，一掃清風未覺多。應似畫師吳道子，高堂巨壁寫降魔。蔓菁宿根已生葉，韭芽戴土拳如蕨。爛烝香薺白魚肥，碎點青蒿涼餅滑。宿酒初消春睡起，細履幽畦掇芳辣。茵陳甘菊不負渠，繪縷堆盤纖手抹。北方苦寒今未已，雪底波稜如鐵甲。豈如吾蜀富冬蔬，霜葉露牙寒更茁。久拋菘葛猶細事，苦筍江豚那忍說。明年投劾徑須歸，莫待齒搖併發脫。客路三年不見山，上樓相對夢魂間。明朝卻踏紅塵去，羞向清伊照病顏。不羨三刀夢蜀都，聊將八詠繼東吳。臥看古佛凌雲閣，敕賜詩人明月湖。得句會應緣竹鶴，思歸寧復為蓴鱸。橫空好在修眉色，頭白猶堪乞左符。地黃餉老馬，可使光監人。吾聞樂天語，喻馬施之身。我衰正伏櫪，垂耳氣不振。移栽附沃壤，蕃茂爭新春。沉水得稚根，重湯養陳薪。投以東阿清，和以北海醇。崖蜜助甘冷，山姜發芳辛。融為寒食餳，咽作瑞露珍。丹田自宿火，渴肺還生津。願餉內熱子，一洗胸中塵。山川不改舊，歲月逝肯留。百年一俯仰，五勝更王囚。同僚比岑範，德業前人羞。坐令老鈍守，嘯諾獲少休。卻思二十年，出處非人謀。齒髮付天公，缺壞不可修。除日當早歸，官事乃見留。執筆對之泣，哀此係中囚。小人營餱糧，墮網不知羞。我亦戀薄祿，因循失歸休。不須論賢愚，均是為食謀。誰能暫縱遣。閔默愧前修。朝陽巖前不結廬，下眺江水百步餘。春泉濺濺出乳竇，青莎白石半洿途。不到津頭二三日，誰知江水漲天墟。遙望橫杯不敢濟，巖口正有人罾魚。湘水悠悠天際來，夾江古木抱山回。城中人物若可數，日晏市散多蒼苔。九嶷巉天古云埋，遙想帝子龍車回。心衰目極何可望，九歌寂寂令人哀。使君未來襄陽愁，提戈入市裹氈裘。自從氈裘南渡沔，襄陽無事多春遊。襄陽春遊樂何許。峴山之陽漢江浦。使君朱旆來翻翻，人道使君似羊杜。道邊逢人問洛陽，中原苦戰春田荒。北人聞道襄陽樂，目送飛鴻應斷腸。殘花怨久病，剩雨泣餘妍。不見雙旌出，空令九陌遷。（開園時市井皆入。）知君苦寂寞，妙語嚼芳鮮。淺紫従爭發，深紅任蚤蔫。天葩尚青萼，國色待華顛。載酒邀詩將，癯儒不是仙。柳侯運筆如電閃，子云寒悴羊欣儉。百斛明珠便可扛，此書非我誰能雙。北山非自高，千仞付我足。西湖亦何有，永珍生我目。雲深人在塢，風靜響應谷。與君皆無心，信步行看竹。竹間逢詩鳴，眼色奪湖淥。百篇成俯仰，二老相追逐。故應千頃池，養此一雙鵠。山高路已斷，亭小膝屢促。夜尋三尺井，渴飲半甌玉。明朝鬧絲管，寒食雜歌哭。使君坐無聊，狂客來不速。載酒有鴟夷，扣門非啄木。浮蛆灩金碗，翠羽出華屋。須臾便陳跡，覺夢那可續。及君未渡江，過我勤秉燭。一笑換人爵，百年終鬼錄。秋來霜露滿東園，蘆菔生兒芥有孫。我與何曾同一飽，不知何苦食雞豚。我懷元佑初，圭璋滿清班。維時南隆老，奉使獨未還。迂叟向我言，青齊歲方艱。斯人乃德星，遣出虛危間。召用既晚矣，天命良復慳。一朝失老驥，寂寞空帝閒。至今清夜夢，枕衾有餘潸。喜聞二三子，結髮師閔顏。高論逼河漢，清詩鳴佩環。遙知三日雪，積玉埋崧山。誰念此幽桂，坐蒙榛與菅。故人在潁尾，投詩清泠灣。生逢堯舜仁，得作嶺海遊。雖懷跫然喜，豈免跕墮憂。暮雨侵重膇，曉煙騰鬱攸。朝盤見蜜唧，夜枕聞鵂<留鳥>。幾欲烹鬱屈，固嘗饌鉤輈。舌音漸獠變，面汗嘗騂羞。賴我存《黃庭》，有時仍丹丘。目聽不任耳，踵息殆廢喉。稍欣素月夜，遂度黃茅秋。我兄清廟器，持節瘴海頭。蕭然三家步，橫此萬斛舟。人言得漢吏，天遣活楚囚。惠然再過我，樂哉十日留。但恨參語賢，忽潛九原幽。萬里倘同歸，兩鰥當對櫌。（軾喪婦已三年矣，正輔近有亡嫂之戚，故云。）強歌非真達，何必師莊周。偉哉造物真豪縱，攫土摶沙為此弄。劈開翠峽走雲雷，截破奔流作潭洞。因隨化人履巨跡，得與仙兄躡飛鞚。曳杖不知巖谷深，穿雲但覺衣裘重。坐看驚鳥投霜葉，知有老蛟蟠石甕。金沙玉礫粲可數，古鏡寶奩寒不動。念兄獨立與世疏，絕境難到惟我共。永辭角上兩蠻觸，一洗胸中九雲夢。浮來山高回望失，武陵路絕無人送。筠籃擷翠爪甲香，素綆分碧銀瓶凍。歸路霏霏湯谷暗，野堂活活神泉湧。解衣浴此無垢人，身輕可試雲間鳳。只知楚越為天涯，不知肝膽非一家。此身如線自縈繞，左旋右轉隨繅車。誤拋山林入朝市，平地咫尺千褒斜。欲従稚川隱羅浮，先與靈運開永嘉。首參虞舜款韶石，次謁六祖登南華。仙山一見五色羽，雪樹兩摘南枝花。赤魚白蟹箸屢下，黃柑綠橘籩常加。糖霜不待蜀客寄，荔支莫信閩人誇。恣傾白蜜收五稜，細劚黃土栽三椏。（正輔分人蔘一苗，歸種韶陽。來詩本用?亞字，惠州無書，不見此字所出，故且従木奉和。）朱明洞裡得靈草，翩然放杖凌蒼霞。豈無軒車駕熟鹿，亦有鼓吹號寒蛙。仙人勸酒不用勺，石上自有樽罍窪。徑従此路朝玉闕，千里莫遣毫釐差。故人日夜望我歸，相迎欲到長風沙。豈知乘槎天女側，獨倚雲機看織紗。世間誰似老兄弟，篤愛不復相疵瑕。相攜行到水窮處，庶幾一見留子嗟。千年枸杞常夜吠，無數草棘工藏遮。但令凡心一洗濯，神人仙藥不我遐。山中歸來萬想滅，豈復回顧雙雲鴉。析塵妙質本來空，（夢中於此句若瞭然有所得者。）更積微陽一線功。照夜一燈長耿耿，閉門千息自濛濛。養成丹灶無煙火，點盡人間有暈銅。寄語山神停伎倆，不聞不見我何窮。寒食今年二月晦，樹林深翠已生煙。繞城駿馬誰能借，到處名園意盡便。但掛酒壺那計盞，偶題詩句不須編。忽聞啼鵙驚羈旅，江上何人治廢田。地黃飼老馬，可使光鑑人。吾聞樂天語，喻馬施之身。我衰正伏櫪，垂耳氣不振。移栽附沃壤，蕃茂爭新春。沉水得稚根，重湯養陳薪。投以東阿清，和以北海醇。崖蜜助甘冷，山姜發芳辛。融為寒食餳，?燕作瑞露珍。丹田自宿火，渴肺還生津。願餉內熱子，一洗胸中塵。雙眉卷鐵絲，兩翅暈金碧。初來花爭妍，忽去鬼無跡。新聞妙無多，舊學閒可束。猶當隱季主，未遽逃梅福。空腸吐餘思，靜似蠶綴簇。寸田結初果，秀若銅生綠。荊棘掃誠盡，梨棗憂不熟。高人寧鑄金，下士乃服玉。君看嶺嶠隘，我欲巾笥蓄。曾攀羅浮頂，亦到朱明谷。旋觀真歷塊，歸臥甘破屋。故人老猶仕，世味薄如縠，偶従越女笑，不怕蠻江浴。驚聞尺書到，喜有新詩辱。應憐五管客，曾作八州督。骨銷讒口鑠，膽破獄吏酷。隴雲不易寄，江月乃可掬。遙千清遠寺，不稱空洞腹。蹇驢步武碎，短瑟弦柱促。仰看泉落珮，俯聽石響轂。千峰瀉清駛，一往無回躅。狂雷失晤語，過電不容目。要知僧長飢，正坐山少肉。人間無南北，蝸角空出縮。仇池九十九，（仇池有九十九泉，予嘗夢至，有詩。嵩少三十六。子由近買田陽翟，北望嵩山，甚近。）天人同一夢，仙凡無兩錄。陋邦真可老，生理亦粗足。便回爇天焰，長作照海獨。（爇天焰見退之詩。近黃魯直寄詩云：蓮花合裡一寸燭，牝馬海中燒百川。魯直蓋近有得也。）足躡平都古洞天，此身不覺到雲間。擡眸四顧乾坤闊，日月星辰任我攀。折為督郵腰，懸作山人室。殊非濮上音，信是泗濱石。山行似覺鳥聲殊，漸近神仙簡寂居。門外長溪容淨足，山腰苦筍耿盤蔬。喬松定有藏丹處，大石仍存拜斗餘。弟子蒼髯年八十，養生世世授遺書。城頭初日始翻鴉，陌上晴泥已沒車。凍合玉樓寒起粟，光搖銀海眩生花。遺蝗入地應千尺，宿麥連雲有幾家。老病自嗟詩力退，空吟冰柱憶劉叉。老去君空見畫，夢中我亦曾遊。桃花縱落誰見，水到人間伏流。山人昔與雲俱出，俗駕今隨水不回。賴我胸中有佳處，一樽時對畫圖開。浮雲有意藏山頂，流水無聲入稻田。古木微風時起籟，諸峰落日盡藏煙。平都天下古名山，自信山中歲月閒。午夢任隨鳩喚覺，早朝又聽鹿催班。毫端偶集一微塵，何處溪山非此身。狂客思歸便歸去，更求敕賜枉天真。冠蓋相望起隱淪，先生那得老江村。古來真遁何曾遁，笑殺逾垣與閉門。文章恨不見文園，禮樂方將訪石泉。何事庵中著光祿，枉教閒處筆如椽。城中太守的何人，林下先生非我身。若向庵中覓光祿，雪中履跡鏡中真。方瞳正碧貌如圭，六月相逢萬里歸。口不談時經噩夢，心常懷蜀俟秋衣。可憐眾熱能偏舍，自是登真限莫違。書到鄉人望還舍，晉陵玄鶴已孤飛。我是朱陳舊使君，勸農曾入杏花村。而今風物那堪畫，縣吏催租夜打門。淋漓十幅草兼真，玉立如山老健身。夢裹赤猿真月紀，輿前白鳳似年辰。將尋賀老船虛返，欲近要離烈可親。忍死來還天有意，免稱聖代殺文人。田田抗朝陽，節節臥春水。平鋪亂萍葉，屢動報魚子。小冠白疊步東園，元是青城欲度仙。六合著名猶似窄，八週御魅訖能旋。道如韓子頻離世，文比歐公復並年。我不銜恩畏清議，束芻難致淚潸然。平生出處不同塵，末路相知太息頻。力疾來辭如永訣，古書跋讚許猶新。荊州既失三遺老，碧落新添幾侍宸。若誦子虛真異世，酒傭屍佞是何人。嫋嫋風蒲亂，猗猗水荇長。小舟浮鴨綠，大杓瀉鵝黃。得意詩酒杜，終身魚稻鄉。樂哉無一事，何處不清涼。翻翻聯聯銜尾鴉，犖犖确確蛻骨蛇。分疇翠浪走雲陣，刺水綠針抽稻芽。洞庭五月欲飛沙，鼉鳴窟中如打衙。天公不見老農泣，喚取阿香推雷車。曳杖青苔岸，系船枯柳根。德公方上冢，季路獨留言。已佔蒲魚港，更開鬆菊園。從茲來往數，兒女自譍門。小圃陰陰遍灑塵，方塘瀲瀲欲生紋。已煩仙袂來行雨，莫遣歌聲便駐雲。肯對綺羅辭白酒，試將文字惱紅裙。今宵記取醒時節，點滴空階獨自聞。五紀歸來鬢未霜，十眉環列坐生光。喚船渡口迎秋女，駐馬橋邊問泰娘。曾把四弦娛白傅，敢將百草鬥吳王。従今卻笑風流守，畫戟空凝宴寢香。床頭枕馳道，雙闕夜未央。車轂鳴枕中，客夢安得長。新秋入梧葉，風雨驚洞房。獨行殘月影，悵焉感初涼。筮仕記懷遠，謫居念黃岡。一住三十年，此懷未始忘。扣門呼阿同，安寢已太康。青山映華髮，歸計三月糧。我欲自汝陰，徑上潼江章。想見冰盤中，石蜜與柿霜。憐子遇明主，憂患已再嘗。報國何時畢，我心久已降。午景簾櫳靜，薰風草木酣。誰知恭儉德，彩縷出親蠶。甲觀開千柱，飛樓擢九層。雪殘烏鵲喜，翔舞下觚稜。雨細方梅夏，風高已麥秋。應憐百花盡，綠葉暗紅榴。孝心日奉東朝養，儉德應師大練風。太史新年瞻瑞氣，四星明潤紫宮中。闢兵已佩靈符小，續命仍縈彩縷長。不為祈禳得天助，要令風俗樂時康。百尺長鬆澗下摧，知君此意為誰來。霜枝半折孤根出，尚有狂風急雨催。九門掛月未催班，清禁風和玉漏閒。崇慶早朝銀燭下，佩環聲在五雲間。城中太守的何人，林下先生非我身。若向庵中覓光祿，雪中履跡鏡中真。玉盆沉李灩清泉，金鴨噓空嫋細煙。自有梧揪障畏日，仍欣麥黍報豐年。東風弱柳萬絲垂，的皪殘梅尚一枝。繭館乍欣蠶浴後，禖壇猶記燕來時。良辰樂事古難同，繡繭朱絲奉兩宮。仁孝自應禳百沴，艾人桃印本無功。君不見峨眉山西雪千里，北望成都如井底。春風百日吹不消，五月行人如凍蟻。紛紛市人爭奪中，誰信言公似贊公。人間熱惱無處洗，故向西齋作雪峰。我夢扁舟適吳越，長廊靜院燈如月。開門不見人與牛，（言有詩見寄，雲林下閒看水牯牛。）惟見空庭滿山雪。我昔在田間，但知羊與牛。川平牛背穩，如駕百斛舟。舟行無人岸自移，我臥讀書牛不知。前有百尾羊，聽我鞭聲如鼓鼙。我鞭不妄發，視其後者而鞭之。澤中草木長，草長病牛羊。尋山跨坑谷，騰趠筋骨強。煙蓑雨笠長林下，老去而今空見畫。世間馬耳射東風，悔不長作多牛翁。雪人春分省見稀，半開桃李不勝威。應慚落地梅花識，卻作漫天柳絮飛。不分東君專節物，故將新巧發陰機。從今造物尤難料，更暖須留御臘衣。神屠不目全，妙額惟妝半。更刀乃族皰，倚市必醜悍。平生魏公籌，忽aa10郢人墁。詩書亦何用，適道須此館。多言雖數窮，微中或排難。子詩如清風，翏翏發將旦。胡為久閉匿，綺語真自患。許時笑我痴，隔屋相詠歎。竟識彥道否，絕叫呼百萬。清朝固多士，人門子皆冠。莫言清潁水，従此隔河漢。異時我獨來，得魚楊柳貫。持歸不忍食，尺素解悽斷。中有清圓句，銅丸飛柘彈。春愁結凌澌，正待一笑泮。百篇倘寄我，呻吟鄭人緩。黃昏猶作雨纖纖，夜靜無風勢轉嚴。但覺衾裯如潑水，不知庭院已堆鹽。五更曉色來書幌，半夜寒聲落畫檐。試掃北臺看馬耳，未隨埋沒有雙尖。城頭初日始翻鴉，陌上晴泥已沒車。凍合玉樓寒起粟，光搖銀海眼生花。遺蝗入地應千尺，宿麥連雲有幾家。老病自嗟詩力退，空吟冰柱憶劉叉。夢裡五年過，覺來雙鬢蒼。還將塵土足，一步漪瀾堂。俯窺鬆桂影，仰見鴻鶴翔。炯然肝肺間，已作冰玉光。虛明中有色，清淨自生香。還從世俗去，永與世俗忘。薄雲不遮山，疏雨不溼人。蕭蕭鬆徑滑，策策芒鞋新。嘉我二三子，皎然無淄磷。勝遊豈殊昔，清句仍絕塵。弔古泣舊史，疾讒歌小旻。哀哉扶風子，難與巢許鄰。敲火發山泉，烹茶避林樾。明窗傾紫盞，色味兩奇絕。吾生眠食耳，一飽萬想滅。頗笑玉川子，飢弄三百月。豈如山中人，睡起山花發。一甌誰與共，門外無來轍。川鎖支祁水尚渾，地理汪罔骨應存。樵蘇已入黃熊廟，烏鵲猶朝禹會村。下里馮生寧屑去，湖海陳侯猶肯來。詩書好在家四壁，蒲柳蓊然城一隈。騎上下山亦疏矣，鰷従容出何為哉。市橋十步即塵土，晚雨瀟瀟殊未回。溪邊石蟹小如錢，喜見輪囷赤玉盤。半殼含黃宜點酒，兩螯斫雪勸加餐。蠻珍海錯聞名久，怪雨腥風入座寒。堪笑吳興饞太守，一詩換得兩尖團。桑麻已零落，藻荇復銷沉。園宅在人境，歲時傷我心。強穿南埭路，遙望北山岑。欲與道人語，跨鞍聊一尋。長安自不遠，蜀客苦思歸。莫教名障日，喚作小峨眉。臥沙細肋吾方厭，通印長魚誰肯分。好事東平貴公子，貴人不與與蘇君。炯炯明珠照雙璧，當年三老蘇程石。里人下道避鳩杖，刺史迎門倒鳧舄。我時與子皆兒童，狂走従人覓梨慄。健如黃犢不可恃，隙過白駒那暇惜。醴泉寺古垂橘柚，石頭山高暗鬆櫟。諸孫相逢萬里外，一笑未解千憂積。子方得郡古山陽，老手風生謝刀筆。我正含毫紫微閣，病眼昏花困書檄。莫教印綬系餘年，去掃墳墓當有日。功成頭白早歸來，共藉梨花作寒食。西齋深且明，中有六尺床。病夫朝睡足，危坐覺日長。昏昏既非醉，踽踽亦非狂。褰衣竹風下，穆然濯微涼。起行西園中，草木含幽香。榴花開一枝，桑棗沃以光。鳴鳩得美蔭，困立忘飛翔。黃鳥亦自喜，新音變圓吭。杖藜觀物化，亦以觀我生。萬物各得時，我生日皇皇。江左風流王謝家，盡攜書畫到天涯。卻因梅雨丹青暗，洗出徐熙落墨花。白酒無聲滑瀉油，醉行堤上散吾愁。春風料峭羊角轉，河水渺綿瓜蔓流。君已思歸夢巴峽，我能未到說黃州。此身聚散何窮已，未忍悲歌學楚囚。湛湛清池五月寒，小山無數碧漓岏。稚杉戢戢三千本，且作凌雲合抱看。知君此去便歸耕，笑指孤舟一葉輕。待向三茅乞靈雨，半篙流水送君行。昔年嘗羨任夫子，卜居新息臨淮水。怪君便爾忘故鄉，稻熟魚肥信清美。竹陂雁起天為黑，（小竹陂在縣北。）桐柏煙橫山半紫。（桐柏廟在縣南。）知君坐受兒女困，悔不先歸弄清泚。塵埃我亦失收身，此行蹭蹬尤可鄙。寄食方將依白足，附書未免煩黃耳。往雖不及來有年，詔恩倘許歸田裡。卻下關山入蔡州，為買烏犍三百尾。（黃州出水牛。）京口年來耆舊衰，高人淪喪路人悲。空聞韋叟一經在，不見恬侯萬石時。貧病只知為善樂，逍遙卻恨棄官遲。七年一別真如夢，猶記蕭然瘦鶴姿。狂吟跌宕無風雅，醉墨淋浪不整齊。應為詩人一回顧，山僧未忍掃黃泥。一落泥途跡愈深，尺薪如桂米如金。長庚到曉空陪月，太歲今年合守心。相與齧氈持漢節，何妨振履出商音。孤雲倦鳥空來往，自要閒飛不作霖。一生憂患萃殘年，心似驚蠶未易眠。海上偶來期汗漫，葦間猶得見延緣。良醫自要經三折，老將何妨敗兩甄。收取桑榆種梨棗，祝君眉壽似增川。柏堂南畔竹如雲，此閣何人是主人。但遣先生披鶴氅，不須更畫樂天真。朱欄畫柱照湖明，白葛烏紗曳履行。橋下龜魚晚無數，識君拄杖過橋聲。故山桃李半荒榛，粗報君恩便乞身。竹簟暑風招我老，玉堂花蕊為誰春。纖纖翠蔓詩催發，皎皎霜葩發鬥新。只有來禽青李帖，他年留與學書人。十年讀《易》費膏火，盡日吟詩愁肺肝。不解丹青追世好，欲將芹芷薦君盤。誰為善相寧嫌瘦，復有知音可廢彈。拄杖掛經須倍道，故鄉春蕨已闌干。晚節先生道轉孤，歲寒惟有竹相娛。粗才杜牧真堪笑，喚作軍中十萬夫。知君仙骨無寒暑。千載相逢猶旦暮。故將別語惱佳人，要看梨花枝上雨。落花已逐迴風去。花本無心鶯自訴。明朝歸路下塘西，不見鶯啼花落處。雞鳴發餘杭，到寺已亭午。參禪固未暇，飽食良先務。平生睡不足，急掃清風宇。閉門群動息，香篆起煙縷。覺來烹石泉，紫筍發輕乳。晚涼沐浴罷，衰發稀可數。浩歌出門去，暮色入村塢。微月半隱山，圓荷爭瀉露。相攜石橋上，夜與故人語。明朝入山房，石鏡炯當路。昔照熊虎姿，今為猿鳥顧。廢興何足吊，萬世一仰俯。巖棲木石已皤然，交舊何人慰眼前。素與晝公心印合，每思秦子意珠圓。當年步月來幽谷，拄杖穿雲冒夕煙。臺閣山林本無異，故應文字不離禪。松柏蕭森溪水南，道人只作兩團庵。市區收罷豚魚稅，來與彌陀共一龕。曲池流水細鱗鱗，高會傳觴似洛濱。紅粉翠蛾應不要，畫船來往勝於人。我本麋鹿性，諒非伏轅姿。君如汗血馬，作駒已權奇。齊驅大道中，並帶鑾鑣馳。聞聲自決驟，那復受縶維。謂君朝發燕，秣楚日未攲。云何中道止，連蹇驢騾隨。金鞍冒翠錦，玉勒垂青絲。旁觀信美矣，自揣良厭之。均為人所勞，何必陋鹽輜。君看立仗馬，不敢鳴且窺。調習困鞭箠，僅存骨與皮。人生各有志，此論我久持。他人聞定笑，聊與吾子期。空齋臥積雨，病骨煩撐支。秋草上垣牆，霜葉鳴階墀。門前自無客，敢作揚雄麾。候吏報君來，弭節江之湄。一對高人談，稍忘俗吏卑。今朝枉詩句，粲如鳳來儀。上山絕梯磴，墮海迷津涯。憐我枯槁質，借潤生華滋。肯效世俗人，洗刮求瘢痍。賢明日登用，清廟歌緝熙。胡不學長卿，預作封禪詞。此身分付一蒲團，靜對蕭蕭竹數竿。偶為老僧煎茗粥，自攜修綆汲清泉。天風吹月入欄干，烏鵲無聲夜向蘭。織女明星來枕上，乃知身不在人間。春機滿織迴文錦，粉淚揮殘露井桐。人遠寄情書字小，柳絲低目晚庭空。紅箋短寫空深恨，錦句新翻欲斷腸。風葉落殘驚夢蝶，戍邊回雁寄情郎。羞雲斂慘傷春暮，細縷詩成織意深。頭伴枕屏山掩恨，日昏塵暗玉窗琴。紅窗小泣低聲怨，永夕春寒斗帳空。中酒落花飛絮亂，曉鶯啼破夢匆匆。同誰更倚閑窗繡，落日紅扉小院深。東復西流分水嶺，恨無愁續斷絃琴。寒信風飄霜葉黃，冷燈殘月照空床。看君寄憶傳文錦，字字縈愁寫斷腸。前堂畫燭夜凝淚，半夜清香荔惹衾。煙鎖竹枝寒宿鳥，水沉天色霽橫參。蛾翠斂時聞燕語，淚珠彈處見鴻歸。多情妾似風花亂，薄倖郎如露草晞。四大從來都遍滿，此間風水何疑。故應為我發新詩。幽花香澗谷，寒藻舞淪漪。借與玉川生兩腋，天仙未必相思。還憑流水送人歸。層巔餘落日，草露已沾衣。有一老翁老無齒，處處無人問年紀。白髮如絲向下垂，一雙眸子碧如水。不裹頭，又無履，相識雖多少知己。問翁畢竟何所止？笑言只在紅塵裡。秋風獵獵行雲飛，老人此意無人會，目注云歸心自知。黃口小兒莫相笑，老人舊日曾年少。浪跡常如不繫舟，地角天涯知自跳。亦曾樂半夜，傳籌醉朱閣。美人如花弄絃索，只恨尊前明月落。亦曾憂羈旅，他鄉迫暮秋。故國日邊無資訊，斷鴻空逐水長流。或安貧，或安富，或爵通侯封萬戶。一任秋霜換鬢毛，本來面目長如故。水有蘋兮山有芝，人意雖存事已非。有時卻憶經遊處，都似茫茫春夢歸。爾來尤解安貧賤，不為公卿強陪面。皎如明月在秋潭，動著依前還不見。還不見，可奈何，空使遠人增眷戀。但祗從他隨物轉，青樓黃閣長相見。若相見，莫殷勤，卻是翁家舊主人。但聞煙外鍾，不見煙中寺。幽人行未已，草露溼芒屨。惟應山頭月，夜夜照來去。我本糜鹿性，諒非伏轅姿。君如汗血馬，作駒已權奇。齊驅大道中，並帶鑾鑣馳。聞聲自決驟，那復受縶維。謂君朝發燕，秣楚日未欹。云何中道止，連蹇驢騾隨。金鞍冒翠錦，玉勒垂青絲。旁觀信美矣，自揣良厭之。均為人所勢，何必陋鹽輜。君看立仗馬，不敢鳴且窺。調習困鞭箠，僅存骨與皮。人生各有志，此論我久持。他人聞定笑，聊與吾子期。空齋臥積雨，病骨煩撐支。秋草上垣牆，霜葉鳴階墀。門前自無客，敢作揚雄麾。候吏報君來，弭節江之湄。一對高人談，稍忘俗吏卑。今朝枉詩句，粲如鳳來儀。上山絕梯磴，墜海迷津涯。憐我枯槁質，借潤生華滋。肯效世俗人，洗刮求瘢痍。賢明日登用，清廟歌緝熙。胡不學長卿，預作封禪詞。花光紅滿欄，草色綠無岸。不逢青眼人，長歌白石澗。龍飛甲子盡豪英，嘗喜吾猶及老成。人競春蘭笑秋菊，天教明月伴長庚。傳家各自聞詩禮，與子相逢亦弟兄。洗眼上林看躍馬，賀詩先到古宣城。（伯父與太平州張侍讀同年，此其子。）酒渴思茶漫扣門，那知竹裡是仙村。已聞龜策通神語，更看龍蛇落筆痕。色瘁形枯應笑屈，道存目擊豈非溫。歸來獨掃空齋臥，猶恐微言入夢魂。霜降水痕收。淺碧鱗鱗露遠洲。酒力漸消風力軟，颼颼。破帽多情卻戀頭。佳節若為酬。但把清尊斷送秋。萬事到頭都是夢，休休。明日黃花蝶也愁。君不見夷甫開三窟，不如長康號痴絕。痴人自得終天年，智士死智罪莫雪。困窮誰要卿料理，舉頭看山笏拄頰。野鳧翅重自不飛，黃鶴何事兩翼垂。泥中相従豈得久，今我不往行恐遲。江夏無雙應未去，恨無文字相娛嬉。（黃庭堅，莘老婿，能文。）天人幾何同一漚，謫仙非謫乃其遊，麾斥八極隘九州。化為兩鳥鳴相酬，一鳴一止三千秋。開元有道為少留，縻之不可矧肯求。西望太白橫峨岷，眼高四海空無人。大兒汾陽中令君，小兒天台坐忘真。生年不知高將軍，手汙吾足乃敢瞋。作詩一笑君應聞。卷卷長廊走黃葉，席簾垂地香菸歇。主人待來終不來，火紅銷盡灰如雪。鳴泉鳴泉，經雲而潺湲。拔為毛骨者修竹，蒸為雲氣者霏煙。山夔莫能隱其怪，野翟詎敢藏其奸。茅廬肅肅，昔有人焉。其高如山，其清如泉。其心金與玉，其道砥與弦。執德沒世，落月入地，英名皎然，陽曦麗天。舊隱寂寂，新篁娟娟。思彼君子，我心如懸。谷鳥在上，巖花炫前。鳴泉鳴泉，能使我菀結而華顛。超然臺上雪，城郭山川兩奇絕。海風吹碎碧琉璃，時見三山白銀闕。蓋公堂前雪，綠窗朱戶相明滅。堂中美人雪爭妍，粲然一笑玉齒頰。就中山堂雪更奇，青松怪石亂瓊絲。惟有使君遊不歸，五更上馬愁斂眉。君不見淮西李侍中，夜入蔡州縛取吳元濟。又不見襄陽孟浩然，長安道上騎驢吟雪詩。何當閉門飲美酒，無人譭譽河東守。纖手搓來玉數尋，碧油輕蘸嫩黃深。夜來春睡濃於酒，壓褊佳人纏臂金。一聲鳴?一作鴻?雁破江雲，萬葉梧桐卷露銀。我自飄零是羈旅，更堪秋晚送行人。壽樽餘瀝到朋簪，要與郎君夜語深。敢問阿婆開後閣，井中車轄任浮沉。一生憂患萃殘年，心似驚蠶未易眠。海上偶來期汗漫，葦間猶得見延緣。良醫自要經三折，老將何妨敗兩甄。收取桑榆種梨棗，祝君眉壽似增川。雪知我出已全消，花待君來未敢飄。行避門生時小飲，忽逢騎吏有嘉招。魚龍絕技來千里，斑白遺民數四朝。知有黃公酒壚在，蒼顏華髮自相遙。飢人忽夢飯甑溢，夢中一飽百憂失。只知夢飽本來空，未悟真飢定何物。我生無田食破硯，爾來硯枯磨不出。去年太歲空在酉，傍舍壺漿不容乞。今年旱勢復如此，歲晚何以黔吾突。青天蕩蕩呼不聞，況欲稽首號泥佛。甕中蜥蜴尤可笑，跂跂脈脈何等秩。陰陽有時雨有數，民是天民天自恤。我雖窮苦不如人，要亦自是民之一。形容雖似喪家狗，未肯弭耳爭投骨。倒冠落幘謝朋友，獨與蚊雷共圭蓽。故人嗔我不開門，君視我門誰肯屈。可憐明月如潑水，夜半清光翻我室。風従南來非雨候，且為疲人洗烝鬱。褰裳一和快哉謠，未暇飢寒念明日。去年東坡拾瓦礫，自種黃桑三百尺。今年刈草蓋雪堂，日炙風吹面如墨。平生懶惰今始悔，老大勸農天所直。沛然例賜三尺雨，造化無心怳難測。四方上下同一雲，甘霔不為龍所隔。（俗有分龍日。）蓬蒿下溼迎曉來，燈火新涼催夜織。老夫作罷得甘寢，臥聽牆東人響屐。奔流未已坑谷平，折葦枯荷恣漂溺。腐儒粗糲支百年，力耕不受眾目憐。破陂漏水不耐旱，人力未至求天全。會當作塘徑千步，橫斷西北遮山泉。四鄰相率助舉杵，人人知我囊無錢。明年共看決渠雨，飢飽在我寧關天。誰能伴我田間飲，醉倒惟有支頭磚。天公號令不再出，十日愁霖併為一。君家有田水冒田，我家無田憂入室。不如西州楊道士，萬里隨身惟兩膝。沿流不惡氵斥亦佳，一葉扁舟任漂突。山芎麥曲都不用，泥行露宿終無疾。夜來飢腸如轉雷，旅愁非酒不可開。楊生自言識音律，洞簫入手清且哀。不須更待秋井塌，見人白骨方銜杯。蓬窗高枕雨如繩，恰似糟床壓酒聲。今日岑公不能飲，吾儕猶健可頻傾。零露泫月蕊，溫風散晴葩。春工了不睡，連夜開此花。芳心誰剪刻，天質自清華。惱客香有無，弄妝影橫斜。中山古戰國，殺氣浮高牙。叢臺餘袨服，易水雄悲笳。自従此花開，玉肌洗塵沙。坐令遊俠窟，化作溫柔家。我老念江海，不飲空諮嗟。劉郎歸何日，紅桃爍殘霞。明年花開時，舉酒望三巴。（蓋欲請梓州而歸也。）老雲君空見畫，夢中我亦曾遊。桃花縱落誰見，水到人間伏流。山人昔與雲俱出，俗駕今隨水不回。賴我胸中有佳處，一樽時對畫圖開。諮爾漢黎，均是一民。鄙夷不訓，夫豈其真。怨憤劫質，尋戈相因。欺謾莫訴，曲自我人。天禍爾土，不麥不稷。民無用物，珍怪是直。播厥薰木，腐餘是穡。貪夫汙吏，鷹摯狼食。朔野方赤地，河堧但黃塵。秋霖暗豆漆，夏旱臞麥人。逆旅唱晨粥，行皰得時珍。青班照匕箸，脆響鳴牙齦。玉食謝故吏，風餐便逐臣。漂零竟何適，浩蕩寄此身。爭勸加餐食，實無負吏民。何當萬里客，歸及三年新。豈無良田，膴膴平陸。獸蹤交締，鳥喙諧穆。驚蹤朝射，猛豨夜逐。芋羹薯糜，以飽耆宿。進饌客爭起，小兒那可涯。莫欺東方星，三五自橫斜。名駒已汗血，老蚌空泥沙。但使伯仁長，還興絡秀家。聽我苦言，其福永久。利爾耡耜，好爾鄰偶。斬艾蓬藋，南東其畝。父兄搢梴以抶遊手。天下假易，亦不汝匱。春無遺勤，秋有厚冀。雲舉雨決，婦姑畢至。我良孝愛，袒跣何媿。逸諺戲侮，博弈頑鄙。投之生黎，俾勿冠履。霜降稻實，千箱一軌。大作爾社，一醉醇美。微霰疏疏點玉堂，詞頭夜下攬衣忙。分光御燭星辰爛，拜賜宮壺雨露香。醉眼有花書字大，老人無睡漏聲長。何時卻逐桑榆暖，社酒寒燈樂未央。二八佳人細馬馱，十千美酒渭城歌。簾前柳絮驚春晚，頭上花枝奈老何。露溼醉巾香掩冉，月明歸路影婆娑。綠珠吹笛何時見，欲把斜紅插皁羅。青裙縞袂於潛女，兩足如霜不穿屨。?奢沙鬢髮絲穿檸，蓬沓障前走風雨。老濞宮妝傳父祖，至今遺民悲故主。苕溪楊柳初飛絮，照溪畫眉渡溪去。逢郎樵歸相媚嫵，不信姬姜有齊魯。亂山滴翠衣裘重，雙澗響空窗戶搖。飽食不嫌溪筍瘦，穿林閒覓野芎苗。卻愁縣令知遊寺，尚喜漁人爭渡橋。正似醴泉山下路，桑枝刺眼麥齊腰。每見田園輒自招，倦飛不擬控扶搖。共疑楊惲非鋤豆，誰信劉章解立苗。老去尚餐彭澤米，夢歸時到錦江橋。宦遊莫作無家客，舉族長懸似細腰。清風弄水月銜山，幽人夜度吳王峴。黃州鼓角亦多情，送我南來不辭遠。江南又聞出塞曲，半雜江聲作悲健。誰言萬方聲一概，鼉憤龍愁為餘變。我記江邊枯柳樹，未死相逢真識面。他年一葉氵斥江來，還吹此曲相迎餞。小桃破萼未勝春，羅綺叢中第一人。聞道使君歸去後，舞衫歌扇總成塵。予昔少年日，氣蓋里閭俠。自言似劇孟，叩門知緩急。千金已散盡，白首空四壁。烈士嘆暮年，老驥悲伏櫪。妻孥真敝履，脫棄何足惜。四大猶幻座，衣冠矧外物。一朝發無上，願老靈山宅。世事子如何，禪心久空寂。世間出世間，此道無兩得。故應入枯槁，習氣要除拂。丈夫生豈易，趣舍志匪石。當為獅子吼，佛法無南北。掩窗寂已睡，月腳垂孤光。披衣起周覽，飛露灑我裳。山川同一色，浩若涉大荒。幽懷耿不寐，四顧獨彷徨。忽憶丙申年，京邑大雨滂。蔡河中夜決，橫浸國南方。車馬無復見，紛紛操?伐郎。新秋忽已晴，九陌尚汪洋。龍津觀夜市，燈火亦煌煌。新月皎如晝，疏星弄寒芒。不知京國喧，是謂江湖鄉。今來牛口渚，見月重淒涼。卻思舊遊處，滿陌沙塵黃。彈琴江浦夜漏水，斂衽竊聽獨激昂。風鬆瀑布已清絕，更愛玉佩聲琅璫。自従鄭衛亂雅樂，古器殘缺世已忘。千家寥落獨琴在，有如老仙不死閱興亡。世人不容獨反古，強以新曲求鏗鏘。微音淡弄忽變轉，數聲浮脆如笙簧。無情枯木今尚爾，何況古意墮渺茫。江空月出人響絕，夜闌更請彈文王。退居有成言，垂老竟未踐。何曾淵明歸，屢作敬通免。休閒等一味，妄想生愧靦。聊將自知明，稍積在家善。城東兩黎子，室邇人自遠。呼我釣其池，人魚兩忘反。使君亦命駕，恨子林塘淺。霜林日夜西風急，老送君歸百憂集。清歌窈眇入行雲，云為不行天為泣。紅葉黃花秋正亂，白魚紫蟹君須憶。憑君說向髯將軍，衰鬢相逢應不識。珥筆西歸近紫宸，太平典冊不緣麟。付君此事寧論晉，載我當時舊過秦。門外想無千斛米，墓中知有百年人。看君兩眼明如鏡，休把春秋坐素臣。茅茨破不補，嗟子乃爾貧。菜肥人愈瘦，灶閒井常勤。我欲致薄少，解衣勸坐人。臨池作虛堂，雨急瓦聲新。客來有美載，果熟多幽欣。丹荔破玉膚，黃柑溢芳津。借我三畝地，結茅為子鄰。鴃舌倘可學，化為黎母民。二馬並驅攢八蹄，二馬宛頸??尾齊。一馬任前雙舉後，一馬卻避長鳴嘶。老髯奚官騎且顧，前身作馬通馬語。後有八匹飲且行，微流赴吻若有聲。前者既濟出林鶴，後者欲涉鶴俯啄。最後一匹馬中龍，不嘶不動尾搖風。韓生畫馬真是馬，蘇子作詩如見畫。世無伯樂亦無韓，此詩此畫誰當看。有言郡東北荊山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或雲宋司馬桓魋墓二子有詩次其韻二首側手區區未易遮，奔流一瞬卷千家。共疑智伯初圍趙，猶有張湯欲漕斜。已坐迂疏來此地，分將勞苦送生涯。使君下策真堪笑，隱隱驚雷響踏車。茫茫清泗繞孤岑，歸路相將得暫臨。試著芒鞋穿犖确，更然鬆炬照幽深。縱令司馬能鑱石，奈有中郎解摸金。強寫蒼崖留歲月，他年誰識此時心。坐來念念失前人，共向空中寓一塵。若問此花誰是主，天教閒客管青春。娟娟雲月稍侵軒，瀲瀲星河半隱山。魚鑰未收清夜永，鳳簫猶在翠微間。悽風瑟縮經糹玄柱，香霧悽迷著髻鬟。共喜使君能鼓樂，萬人爭看火城還。富貴本先定，世人自榮枯。囂囂好名心，嗟我豈獨無。不能便退縮，但使進少徐。我行念西國，已分田園蕪。南來竟何事，碌碌隨商車。自進苟無補，乃是懶且愚。人生重意氣，出處夫豈徒。永懷江陽叟，種藕春滿湖。魚龍隨水落，猿鶴喜君還。舊隱丘墟外，新堂紫翠間。野麋馴杖履，幽桂出榛菅。灑掃門前路，山公亦愛山。（張故居為大水所壞，新卜此室故居之東。）萬木鎖雲龍，（山名。）天留與戴公。路迷山向背，人在瀼西東。薺麥餘春雪，櫻桃落晚風。入城都不記，歸路醉眠中。阿堅澤畔菰蒲節，玄德牆頭羽葆桑。不會世間閒草木，與人何事管興亡。獨倚桄榔樹，間挑蓽撥根。謀生看拙否，送老此蠻村。千古陵谷變，故宮安得存。徘徊問耆老，惟有永安門。遊人雜楚蜀，車馬晚喧喧。不見重樓好，誰知昔日尊。吁嗟蜀先主，兵敗此亡魂。只應法正死，使公去遭燔。搗香篩辣入瓶盆，盎盎春溪帶雨渾。收拾小山藏社甕，招呼明月到芳樽。酒材已遣門生致，菜把仍叨地主恩。爛煮葵羹斟桂醑，風流可惜在蠻村青李扶疏禽自來，清真逸少手親栽。深紅淺紫従爭發，雪白鵝黃也鬥開。斫竹穿花破綠苔，小詩端為覓榿栽。細看造物初無物，春到江南花自開。騎驢渺渺入荒陂，想見先生未病時。勸我試求三畝宅，従公已覺十年遲。甲第非真有，閒花亦偶栽。聊為清淨供，卻對道人開。（公病後，舍宅作寺。）姚宋亡來事事生，一官銖重萬人輕。朔方老將風流在，不取西蕃石堡城。潭裡舟船百倍多，廣陵銅器越溪羅。三郎官爵如泥土，爭唱弘農得寶歌。琵琶弦急袞梁州，羯鼓聲高舞臂韝。破費八姨三百萬，大唐天子要纏頭。老手王摩詰，窮交孟浩然。論詩曾伴直，話舊已忘年。北上難陪驥，東行且趁船。離亭花映肉，醉眼鷺窺蓮。柂轉三山沒，風回五兩偏。荒祠過瓜步，古甃墮鬆巔。聞道清香閣，新篘白玉泉。莫教門掩夜，坐待月流天。小院檀槽鬧，空庭樺獨煙。公詩便堪唱，為付小嬋娟。公顏如雪柏，千載故依然。笑我無根柳，空中不待年。肯留歸闕旆，坐待逆風船。特許門傳鑰，那知箭起蓮。相逢月上後，小語坐西偏。流落千帆側，追思百尺巔。躬耕懷谷口，水石羨平泉。茅屋歸元亮，霓裳醉樂天。行聞宣室召，歸近御爐煙。未用歌池上，隨宜教李娟。故里依然一夢前，相攜重上釣魚船。嘗陪大幙全陳跡，謬忝承明愧昔年。報國無成空白首，退耕何處有名田。黃雞白酒雲山約，此計當時已浩然。浴鳳池邊星斗光，宴餘香滿上書囊。樓前夜月低韋曲，雲裡車聲出未央。去國何年雙鬢雪，黃花重見一枝霜。傷心無限厭厭夢，長似秋宵一倍長。熔鉛煮白石，作玉真自欺。琢削為酒杯，規摹定州瓷。荷心雖淺狹，鏡面良渺彌。持此壽佳客，到手不容辭。曹侯天下平，定國豈其師。一飲至數石，溫克頗似之。風流越王孫，詩酒屢出奇。喜我有此客，玉杯不徒施。請君詰歐陳，問疾來何遲。呼兒掃月榭，扶病及良時。酴醾不爭春，寂寞開最晚。青蛟走玉骨，羽蓋蒙珠幰。不妝豔已絕，無風香自遠。淒涼吳宮闕，紅粉埋故苑。至今微月夜，笙簫來翠巘。餘妍入此花，千載尚清婉。怪君呼不歸，定為花所挽。昨宵雷雨惡，花盡君應返。君言西山頂，自古流白泉。上為千牛乳，下有萬石鉛。不愧惠山味，但無陸子賢。願君揚其名，庶託文字傳。寒泉比吉士，清濁在其源。不食我心惻，於泉非所患。嗟我本何有，虛名空自纏。不見子柳子，餘愚汙溪山。敢渡清潭百尺皎無泥，山木陰陰谷鳥啼。蜀客曾遊明月峽，秦人今在武陵溪。獨攀書室窺巖竇，還訪仙姝款石閨。猶有愛山心未至，不將雙腳踏飛梯。越井岡頭雲出山，牂牁江上水如天。床床避漏幽人屋，浦浦移家蜑子船。龍捲魚蝦並雨落，人隨雞犬上牆眠。只應樓下平階水，長記先生過嶺年。急雨蕭蕭作晚涼，臥聞榕葉響長廊。微明燈火耿殘夢，半溼簾帷浥舊香。高浪隱床吹甕盎，暗風驚樹擺琳琅。先生不出晴無用，留向空階滴夜長。縫衣付與溧陽尉，舍肉懷歸潁谷封。聞道平反供一笑，會須難老待千鍾。火燧試焙分新胯，雪裡頭綱輟賜龍。従此升堂是兄弟，一甌林下記相逢。空山不難到，絕境未易名。何時謫仙人，來作鈞天聲。胸中幾雲夢，餘地方恢巨集。長庚與北斗，錯落綴冠纓。黃公獻紫芝，赤松饋青精。溪山久寂寞，請續離騷經。抱枝寒蜩咽，繞耳飛蚊清。謫仙撫掌笑，笑此羽皇銘。我頃嘗獨遊，自適孤雲情。君今又繼往，霧雨愁青冥。感君兄弟意，尋羊問初平。玉床分箭鏃，不忍獨長生。詩成輒寄我，妙絕陶謝並。孤鴻方避弋，老驥猶在坰。鳥獸如可群，永寄槁木形。何山不堪隱，飲水自修齡。狄生臂鷹來，見客不會揖。踞床吒得雋，借箸數禽入。短後掬豹裘，猶濺猩血溼。指呼索酒嘗，快把長鯨吸。半酣論刀槊，怒發欲起立。北方老猘子，狂突尚不縶。要須此慓悍，氣壓邊烽急。夜走追鋒車，生斬活離級。持歸獻天王，封侯穩可拾。何為走獵師，日使群毛泣。萬木鎖雲龍，天留與載公。路迷山向背，人在瀼西東。薺麥餘春雪，櫻桃落晚風。入城都不記，歸路醉眠中。白衣送酒舞淵明，急掃風軒洗破觥。豈意青州六従事，化為烏有一先生。空煩左手持新蟹，漫繞東籬嗅落英。南海使君今北海，定分百榼餉春耕。春蘭如美人，不採羞自獻。時聞風露香，蓬艾深不見。丹青寫真色，欲補離騷傳。對之如靈均，冠佩不敢燕。洪鐘起暗室，飄瓦落空庭。誰言轉丸手，能作殷床聲。薄雪初消野未耕，賣薪買酒看昇平。吾君勤儉倡優拙，自是豐年有笑聲。老病行穿萬馬群，九衢人散月紛紛。歸來一盞殘燈在，猶有傳柑遣細君。跂跂有足蛇，脈脈無角龍。為虎君勿笑，食盡蠆尾蟲。幽尋本無事，獨往意自長。釣魚豐樂橋，採杞逍遙堂。羅浮春欲動，雲日有清光。處處野梅開，家家臘酒香。路逢眇道士，疑是左元放。我欲従之語，恐復化為羊。江邊偶微行，詰曲背城市。平湖春草合，步到棲禪寺。堂空不見人，老稚掩關睡。所營在一食，食已寧復事。客來豈無得，施子淨掃地。風鬆獨不靜，送我作鼓吹。憶我初來時，草木向衰歇。高槐雖經秋，晚蟬猶抱葉。淹留未雲幾，離離見疏莢。棲鴉寒不去，哀叫飽啄雪。破巢帶空枝，疏影掛殘月。豈無兩翅羽，伴我此愁絕。朝遊北城東，回首見修竹。下有朱門家，破牆圍古屋。舉鞭叩其戶，幽響答空谷。入門所見夥，十步九移目。異花兼四方，野鳥喧百族。其西引溪水，活活轉牆曲。東注入深林，林深窗戶綠。水光兼竹淨，時有獨立鵠。林中百尺鬆，歲久蒼鱗蹙。豈惟此地少，意恐關中獨。小橋過南浦，夾道多喬木。隱如城百雉，挺若舟千斛。陰陰日光淡，黯黯秋氣蓄。盡東為方池，野雁雜家鶩。紅梨驚合抱，映島孤雲馥。春光水溶漾，雪陣風翻撲。其北臨長溪，波聲卷平陸。北山臥可見，蒼翠間磽禿。我時來周覽，問此誰所築。雲昔李將軍，負險乘衰叔。抽錢算間口，但未榷羹粥。當時奪民田，失業安敢哭。誰家美園圃，籍沒不容贖。此亭破千家，鬱郁城之麓。將軍竟何事，蟣蝨生刀?蜀。何嘗載美酒，來此駐車谷。空使後世人，聞名頸猶縮。（俗猶呼皇后園，蓋茂貞謂其妻也。）我今官正閒，屢至因休沐。人生營居止，竟為何人卜。何當力一身，永與清景逐。老去心灰不復然，一麾江海意方堅。那堪黃散付子度，空羨蘇杭養樂天。病肺一春難白酒，別腸三夜繞朱弦。群仙正欲吾歸去，共把清風借玉川。江邊有微行，詰曲背城市。平湖春草合，步到棲禪寺。堂空不見人，老稚掩關睡。所營在一食，食已寧復事。客來豈無得，施子淨掃地。風鬆獨不靜，送我作鼓吹。群鯨貫鐵索，揹負橫空霓。首搖翻雪江，尾插崩云溪。機牙任信縮。漲落隨高低。轆轤卷巨索，青蛟掛長堤。奔舟免狂觸，脫筏防撞擠。一橋何足雲，歡傳廣東西。父老有不識，喜笑爭攀躋。魚龍亦驚逃，雷雹生馬蹄。嗟此病涉久，公私困留稽。奸民食此險，出沒如鳧鷖。似賣失船壺，如去登樓梯。不知百年來，幾人隕沙泥。豈知濤瀾上，安若堂與閨。往來無晨夜，醉病休扶攜。使君飲我言，妙割無牛雞。不雲二子勞，嘆我捐腰犀。（二士造橋，餘嘗助施犀帶。）我亦壽使君，一言聽扶藜。常當修未壞，勿使後噬臍。昔橋本千柱，掛湖如斷霓。浮樑陷積淖，破板隨奔溪。笑看遠岸沒，坐覺孤城低。聊因三農隙，稍進百步堤。炎州無堅植，潦水輕推擠。千年誰在者，鐵柱羅浮西。獨有石鹽木，白蟻不敢躋。似開銅駝峰，如鑿鐵馬蹄。岌岌類鞭石，山川非會稽。嗟我久閣筆，不書紙尾鷖。蕭然無尺箠，欲構飛空梯。百夫下一?戈，椓此百尺泥。（橋柱石磉下，皆有堅木，椓入泥中丈餘，謂之頂樁。）探囊賴故侯，寶錢出金閨。（子由之婦史，頃入內，得賜黃金錢數千助施。）父老喜雲集，簞壺無空攜。三日飲不散，殺盡西村雞。似聞百歲前，海近湖有犀。（豐湖舊名鱷湖，蓋嘗有鮫鱷之類。）那知陵谷變，枯瀆生茭藜。後來勿忘今，冬涉水過臍。送君四十里，只使一帆風。江邊千樹柳，落我酒杯中。此行非遠別，此樂固無窮。但願長如此，來往一生同。聞君開龜軒，東檻俯喬木。人言君畏事，欲作龜頭縮。我知君不然，朝飯仰陽谷。餘光幸分我，不死安可獨。劍舞有神通草聖，海山無事化琴工。此臺一覽秦川小，不待傳經意已空。青綾衲衫暖襯甲，紅線勒巾光繞肋。禿襟小袖雕鶻盤，大刀長劍龍蛇插。兩軍鼓譟屋瓦墜，紅塵白羽紛相戛。將軍恩重此身輕，笑履鋒鋩如一掐。書生只肯坐帷幄，談笑毫端弄生殺。叫呼擊鼓催上竿，猛士應憐小兒黠。試問黃河夜偷渡，掠面驚沙寒霎霎。何如大艦日高眠，一枕清風過苕霅。物生有象象乃滋，夢幻無根成斯須。方其夢時了非無，泡影一失俯仰殊。清露未晞電已徂，此滅滅盡乃真吾。雲如死灰實不枯，逢場作戲三昧俱。化身為醫忘其軀，草書非學聊自娛。落筆已喚周越奴，蒼鼠奮髯飲鬆腴。剡藤玉版開雪膚，游龍天飛萬人呼，莫作羞澀羊氏姝。（六觀，取《金剛經》夢、幻等六物也。老人，僧了性，精於醫而善草書，下筆有遠韻，而人莫知貴，故作此詩。）春來六十日，笑口幾回開。會作堂堂去，何妨得得來。倦遊行老矣，舊隱賦歸哉。東望峨眉小，盧山翠作堆。採擷殊未厭，忽然已成陰。蟬鳴看不見，鶴立赴還深。我牆東北隅，張王維老谷。樹先樗櫟大，葉等桑柘沃。流膏馬乳漲，墮子楊梅熟。胡為尋丈地，養此不材木。蹶之得輿薪，規以種鬆菊。靜言求其用，略數得五六。膚為蔡侯紙，子入桐君錄。黃繒練成素，黝面頮作玉。灌灑烝生菌，腐餘光吐燭。雖無傲霜節，倖免狂酲毒。孤根信微陋，生理有倚伏。投斧為賦詩，德怨聊相贖。軒軒青田鶴，鬱郁在樊籠。既為物所縻，遂與吾輩同。今來始謝去，萬事一笑空。新詩如洗出，不受外垢蒙。清風入齒牙，出語如風鬆。霜髭茁病骨，飢坐聽午鍾。非詩能窮人，窮者詩乃工。此語信不妄，吾聞諸醉翁。百畝新池傍郭斜，居人行樂路人誇。自言官長如靈運，能使江山似永嘉。縱飲坐中遺白帢，幽尋盡處見桃花。不堪山鳥號歸去，長遣王孫苦憶家。皓色生甌面，堪稱雪見羞。東坡調詩腹，今夜睡應休。?偶謁大中精藍中，遇故人烹日注茶，果不虛示，故詩以記之。?建茶三十片，不審味如何。奉贈包居士，僧房戰睡魔。?昨日點日注極佳，點此，復雲罐中餘者，可示及舟中滌神耳。?野菜初出珍又珍，送與安靜病酒人。便須起來和熱吃，不消洗面裹頭巾。龍鍾三十九，勞生已強半。歲暮日斜時，還為昔人嘆。今年一線在，那復堪把玩。欲起強持酒，故交雲雨散。惟有病相尋，空齋為老伴。蕭條燈火冷，寒夜何時旦。倦僕觸屏風，飢鼯嗅空案。數朝閉閣臥，霜發秋蓬亂。傳聞使者來，策杖就梳盥。書來苦安慰，不怪造請緩。大夫忠烈後，高義金石貫。要當擊權豪，未肯覷衰懦。此生何所似，暗盡灰中炭。歸田計已決，此邦聊假館。三徑粗成資，一枝有餘暖。願君更信宿，庶奉一笑粲。大弦春溫和且平，小弦廉折亮以清。平生未識宮與角，但聞牛鳴盎中雉登木。門前剝啄誰叩門，山僧未閒君勿嗔。歸家且覓千斛水，淨洗従前箏笛耳。鳥囚不忘飛，馬系常念馳。靜中不自勝，不若聽所之。君看厭事人，無事乃更悲。貧賤苦形勞，富貴嗟神疲。作堂名靜照，此語子謂誰。江湖隱淪士，豈無適時資。老死不自惜，扁舟自娛嬉。従之恐莫見，況肯従我為。左手持蟹螯，舉觴矚雲漢。天生此神物，為我洗憂患。山川同恍惚，魚鳥共蕭散。客至壺自傾，欲去不得間。有客遠方來，酌我一杯茗。我醉方不啜，強啜忽復醒。既鑿渾沌氏，遂遠華胥境。操戈逐儒生，舉觴還酩酊。河西猛士無人識，日暮津亭閱過船。路人但覺驄馬瘦，不知鐵槊大如椽。因言西方久不戰，截髮願作萬騎先。我當憑軾與寓目，看君飛矢集蠻氈。雷觴淡於水，經年不濡脣。爰有擾龍裔，為造英靈春。英靈韻甚高，蒲萄難與鄰。他年血食汝，當配杜康神。元龍本志陋曹吳，豪氣崢嶸老不除。失路今為噲等伍，作詩猶似建安初。西來為我風黧面，獨臥無人雪縞廬。留子非為十日飲，要令安世誦亡書。出臨皋而東騖兮，並叢祠而北轉。走雪堂之陂陀兮，歷黃泥之長阪。大江洶以左繚兮，渺雲濤之舒捲。草木層累而右附兮，蔚柯丘之囪蒨。餘旦往而夕還兮，步徙倚而盤桓。雖信美而不可居兮，苟娛餘於一眄。餘幼好此奇服兮，襲前人之詭幻。老更變而自哂兮，悟驚俗之來患。釋寶璐而被繒絮兮，雜市人而無辨。路悠悠其莫往來兮，守一席而窮年。時遊步而遠覽兮，路窮盡而旋反。朝嬉黃泥之白雲兮，暮宿雪堂之青煙。喜魚鳥之莫餘驚兮，幸樵蘇之我嫚。初被酒以行歌兮，忽放杖而醉偃。草為茵而塊為枕兮，穆華堂之清宴。紛墜露之溼衣兮，升素月之團團。感父老之呼覺兮，恐牛羊之予踐。於是蹶然而起，起而歌曰月明兮星稀，迎餘往兮餞餘歸。歲既宴兮草木腓，歸來歸來兮，黃泥不可以久嬉。白雲在天不可呼，明月豈肯留庭隅。怪君西行八百里，清坐十日一事無。路人不識呼尚書，但見凜凜雄千夫。（君一馬兩僕率然相訪，逆旅多呼尚書，意謂君都頭也。）豈知入骨愛詩酒，醉倒正欲蛾眉扶。一篇向人寫肝肺，四海知我霜鬢須。（君前有詩見寄雲：四海共知霜鬢滿，重陽曾插菊花無。）歐陽趙陳皆我有，豈謂夫子駕復迂。邇來又見三黜柳，共此暖熱餐氈蘇。酒餚酸薄紅粉暗，只有潁水清而姝。一朝寂寞風雨散，對影誰念月與吾。（郡中日與歐陽叔弼、趙景貺、陳履常相従，而景文復至，不數日柳戒之亦見過，賓客之盛，頃所未有。然不數日，叔弼、景文、戒之皆去矣。）何時歸帆氵斥江水，春酒一變甘棠湖。（景文近卜居九江，近甘棠湖。）龍鍾三十九，勞生已強半。歲暮日斜時，還為昔人嘆。（樂天詩云，行年三十九，歲暮日斜時。）今年一線在，那復堪把玩。欲起強持酒，故交雲雨散。惟有病相尋，空齋為老伴。蕭條燈火冷，寒夜何時旦。倦僕觸屏風，飢鼯嗅空案。數朝閉閣臥，霜發秋蓬亂。傳聞使者來，策杖就梳盥。書來苦安慰，不怪造請緩。大夫忠烈後，高義金石貫。要當擊權豪，未肯覷衰懦。此生何所似，暗盡灰中炭。歸田計已決，此邦聊假館。三徑粗成資，一枝有餘暖。願君留信宿，庶奉一笑粲。昔飲雩泉別常山，天寒歲在龍蛇間。山中兒童拍手笑，問我西去何當還。十年不赴竹馬約，扁舟獨與漁蓑閒。重來父老喜我在，扶挈老幼相遮攀。當時襁褓皆七尺，而我安得留朱顏。問今太守為誰歟，護羌充國鬢未斑。（翔自言在熙河作屯田有功。）躬持牛酒勞行役，無復杞菊嘲寒慳。超然置酒尋舊跡，尚有詩賦鑱堅頑。孤雲落日在馬耳，照耀金碧開煙鬟。邞淇自古北流水，跳波下瀨鳴玦環。願公談笑作石埭，坐使城郭生溪灣。舉網驚呼得巨魚，饞涎不易忍流酥。更煩赤腳長鬚老，來趁西風十幅蒲。自撥床頭一甕雲，幽人先已醉濃芬。天門冬熟新年喜，曲米春香並舍聞。?杜子美詩云，聞道雲安曲米春，蓋酒名也。?菜圃漸疏花漠漠，竹扉斜掩雨紛紛。擁裘睡覺知何處，吹面東風散纈紋。載酒無人過子云，年來家醞有奇芬。醉鄉杳杳誰同夢，睡息齁齁得自聞。口業向詩猶小小，眼花因酒尚紛紛。點燈更試淮南語，泛溢東風有縠紋。?《淮南子》雲：東風至而酒泛溢。許慎注云，酒泛，清酒也。?東坡已報六年穰，惆悵紅塵白首郎。枕上溪山猶可見，門前冠蓋已相望。故人年少真瓊樹，落筆風生戰堵牆。端向甕間尋吏部，老來專以醉為鄉。何人遺公石屏風，上有水墨希微蹤。不畫長林與巨植，獨畫峨嵋山西雪嶺上萬歲不老之孤鬆。崖崩澗絕可望不可到，孤煙落日相溟濛。含風偃蹇得真態，刻畫始信天有工。我恐畢巨集韋偃死葬虢山下，骨可朽爛心難窮。神機巧思無所發，化為煙霏淪石中。古來畫師非俗士，摹寫物像略與詩人同。願公作詩慰不遇，無使二子含憤泣幽宮。神山無石髓，生世悲暫寓。坐待玉膏流，千載真旦暮。青州老従事，鬲上非所部。惠然肯見従，知我憎市酤。開瓶自洗盞，餚核誰與具。門前聽剝啄，烹魚得尺素。垂柳陰陰日初永，蔗漿酪粉金盤冷。簾額低垂紫燕忙，蜜脾已滿黃蜂靜。高樓睡起翟眉嚬，枕破斜紅未肯勻。玉腕半揎雲碧袖，樓前知有斷腸人。山鴉噪處古靈湫，亂沫浮涎繞客舟。未暇燃犀照奇鬼，欲將燒燕出潛虯。使君惜別催歌管，村巷驚呼聚玃猴。此地他年頌遺愛，觀魚並記老莊周。新愁舊恨眉生綠，粉汗餘香在蘄竹。象床素手熨寒衣，爍爍風燈動華屋。夜香燒罷掩重扃，香霧空濛月滿庭。抱琴轉軸無人見，門外空聞裂帛聲。霜葉蕭蕭鳴屋角，黃昏鬥覺羅衾薄。夜風搖動鎮帷犀，酒醒夢迴聞雪落。起來呵手畫雙鴉，醉臉輕勻襯眼霞。真態生香誰畫得，玉如纖手嗅梅花。上界足官府，飛昇亦何益。還在此山中，相逢不相識。欲將同異較錙銖，肝膽猶能楚越如。若信萬殊歸一理，子今知我我知魚。石室有金丹，山神不知祕。何必露光芒，夜半驚童稚。斫竹穿花破綠苔，小詩端為覓榿栽。細看造物初無物，春到江南花自開。騎驢渺渺入荒陂，想見先生未病時。勸我試求三畝宅，從公已覺十年遲。華清縹緲浮高棟，上有纈林藏石甕。一杯此地初識君，千巖夜上同飛鞚。君時年少面如玉，一飲百觚嫌未痛。白鹿泉頭山月出，寒光潑眼如流汞。朝元閣上酒醒時，臥聽風鸞鳴鐵鳳。舊遊空在人何處，二十三年真一夢。我得生還雪髯滿，君亦老嫌金帶重。有如社燕與秋鴻，相逢未穩還相送。洞庭青草渺無際，天柱紫蓋森欲動。湖南萬古一長嗟，付與騷人發嘲弄。甲第非真有，閒花亦偶栽。聊為清淨供，卻對道人開〔熙寧十年，詔以龍山廢佛祠為表忠觀。元豐二年，通教自杭來，見予於吳興。問：“觀亦卒工乎？”曰：“未也，杭人比歲不登，莫有助我者。”餘曰：“異哉，杭人重施輕財，是不獨為福田也，將自託於不朽，今歲成矣，子其行乎？”及還，作詩送之。”〕先王舊德在民心，著令稱忠上意深。墮淚行看會祠下，掛名爭欲刻碑陰。淒涼破屋塵凝座，憔悴雲孫雪滿簪。未信諸豪容郭解，卻従他縣施千金。雙猊蟠礎龍纏棟，金井轆轤鳴曉甕。小殿垂簾白玉鉤，大宛立仗青絲鞚。風馭賓天雲雨隔，孤臣忍淚肝腸痛。羨君意氣風生坐，落筆縱橫盤走汞。上樽日日寫黃封，賜茗時時開小鳳。閉門憐我老太玄，給札看君賦雲夢。金奏不知江海眩，木瓜屢費瓊瑤重。豈惟蹇步困追攀，已覺侍史疲奔送。春還宮柳腰肢活，雨入御溝鱗甲動。借君妙語發春容，顧我風琴不成弄。先王舊德在民心，著令稱忠上意深。墮淚行看會祠下，掛名爭欲刻碑陰。淒涼破屋塵凝坐，憔悴雲孫雪滿簪。未信諸豪容郭解，卻從他縣施千金。百畝清池傍郭斜，居人行樂路人誇。自言官長如靈運，能使江山似永嘉。縱飲座中遺白帢，幽尋盡處見桃花。不堪山鳥號歸去，長遣王孫苦憶家。波湖欲盡山為界，始見寒泉落高派。道人未放泉出山，曲折虛堂瀉清快。使君年老尚兒戲，綠棹紅船舞澎湃。一笑翻杯水濺裙，餘歡濯足波生隘。長鬆攙天龍起立，蒼藤倒谷雲崩壞。仰穿蒙密得清曠，一覽震澤籲可怪。誰雲四萬八千頃，渺渺東盡日所晒。歸途十里盡風荷，清唱一聲聞露薤。（是日，樂工有作此聲者。）嗟餘少小慕真隱，白髮青衫天所械。忽逢佳士與名山，何異枯楊便馬疥。君猶鸞鶴偶飄墮，六翮如雲豈長鍛。不將新句紀茲遊，恐負山中清淨債。芙蓉仙人舊遊處，蒼藤翠壁初無路。戲將桃核裹黃泥，石間散擲如風雨。坐令空山出錦繡，倚天照海花無數。花間石室可容車，流蘇寶蓋窺靈宇。何年霹靂起神物，玉棺飛出王喬墓。當時醉臥動千日，至今石縫餘糟醑。仙人一去五十年，花老室空誰作主。手植數鬆今偃蓋，蒼髯白甲低瓊戶。我來取酒酹先生，後車仍載胡琴女。一聲冰鐵散巖谷，海為瀾翻鬆為舞。爾來心賞復何人，持節中郎醉無伍。獨臨斷岸呼日出，紅波碧巘相吞吐。徑尋我語覓餘聲，拄杖彭鏗叩銅鼓。長篇小字遠相寄，一唱三嘆神悽楚。江風海雨入牙頰，似聽石室胡琴語。我今老病不出門，海山岩洞知何許。門外桃花自開落，床頭酒甕生塵土。前年開合放柳枝，今年洗心歸佛祖。夢中舊事時一笑，坐覺俯仰成今古。願君不用刻此詩，東海桑田真旦暮。具區吞滅三州界，浩浩湯湯納千派。従來不著萬斛船，一葦漁舟恣奔快。仙壇古洞不可到，空聽餘瀾鳴湃湃。今朝偶上法華嶺，縱觀始覺人寰隘。山頭臥碣吊孤冢，下有至人僵不壞。空餘白棘網秋蟲，無復青蓮出幽怪。（事見本院碑。）我來徙倚長松下，欲掘茯苓親洗晒。聞道山中富奇藥，往往靈芝雜葵薤。詩人空腹待黃精，生事只看長柄械。（杜子美詩云，長鑱長鑱白木柄，我生托子以為命。）今年大熟期一飽，食葉微蟲真癬疥。（賈雲，今歲有小蟲食葉，不甚為害。）白花半落紫穟香，攘臂欲助磨鎌鎩。安得山泉變春酒，與子一洗尋常債。陂湖欲盡山為界，始見寒泉落高派。道人未放泉出山，曲折虛堂瀉清快。使君年老尚兒戲，綠棹紅船舞澎湃。一笑翻杯水濺裙，餘歡濯足波生隘。長鬆攙天龍起立，蒼藤倒谷雲崩壞。仰穿蒙密得清曠，一覽震澤籲可怪。誰雲四萬八千頃，渺渺東盡日所晒。歸途十里盡風荷，清唱一聲聞露薤。嗟予少小慕真隱，白髮青衫天所械。忽逢佳士與名山，何異枯楊便馬疥。君猶鸞鶴偶飄墮，六翮如雲豈長鎩。不將新句紀茲遊，恐負山中清淨債。驛舍聞泣者甚怨問之乃昔富而今貧者乃作一詩今以贈楊君?一題贈楊耆，而以現題為引。?孤村漸?一作微?雨逐秋涼，逆旅愁人怨夜長。不寐相看惟櫪馬，愁吟?一作悲歌?互答有寒螿。天寒滯穗猶橫畝，歲晚空機尚倚牆。勸爾一杯聊復睡，人間貧富海茫茫。倚竹佳人翠袖長，天寒猶著薄羅裳。揚州近日紅千葉，自是風流時世妝。漫說山東第二州，棗林桑泊負春遊。城西亦有紅千葉，人老簪花卻自羞。小桃破萼未勝春，羅綺叢中第一人。聞道使君歸去後，舞衫歌扇總生塵。（陳有小妓，述古稱之。）我在東坡下，躬耕三畝園。君為尚書郎，坐擁百吏繁。鳴蛙與鼓吹，等是俗物喧。永謝十年舊，老死三家村。惟君綈袍信，到我雀羅門。緬懷故人意，欲使薄夫敦。新年對宣室，白首代堯言。相逢問前輩，所見多後昆。道館雖雲樂，冷卿當復溫。還持刺史節，卻駕朱輪軒。黃髮方用事，白髮宜少存。嗣聖真生知，拯民如救燔。初囚羽淵魄，盡返湘江魂。坐憂東郡決，老守思王尊。北流桑柘沒，故道塵埃翻。知君一寸心，可敵千步垣。流亡自棲止，老幼忘崩奔。得閒閉閣坐，勿使道眼渾。聊乘應舍筏，直溯無生源。歸來成二老，夜榻當重論。少年獨識晁新城，閉門卻掃卷旆旌。胸中自有談天口，坐卻秦軍發墨守。有子不為謀置錐，虹霓吞吐忘寒飢。端如太史牛馬走，嚴徐不敢連尻脽。裴回未用疑相待，枉尺知君有家戒。避人聊復去瀛洲，伴我真能老淮海。夢中仇池千仞巖。便欲攬我青霞幨。且須還家與婦計，我本歸路連西南。老人飲酒無人佐，獨看紅藥傾白墮。每到平山憶醉翁，懸知他日君思我。路傍小兒笑相逢，齊歌萬事轉頭空。賴有風流賢別駕，猶堪十里卷春風。覺而思之蓋南華賜物也豈復與伯固相見於此耶今得來書已在南華相待數日矣感嘆不已故先寄此詩扁舟震澤定何時，滿眼廬山覺又非。春草池塘惠連夢，上林鴻雁子卿歸。水香知是曹溪口，眼淨同看古佛衣。不向南華結香火，此生何處是真依。舉綱驚呼得巨魚，饞涎不易忍流酥。更煩赤腳長鬚老，來趁西風十幅蒲。炎歊五月北窗涼，更覺甘如飯稻粱。宰我糞牆譏敢避，孝先經笥謔兼忘。憂虞心謝知時雁，安穩身同掛角羊。要識熙熙不爭兢，華胥別是一仙鄉。樂天早退今安有，摩詰長閒古亦無。五畝自栽池上竹，十年空看輞川圖。近聞陶令開三徑，應許揚雄寄一區。晚歲與君同活計，如雲牲鴨散平湖。秋歸南浦蟪蛄鳴，霜落橫湖沙水清。臥雨幽花無限思，抱叢寒蝶不勝情。梧桐葉上三更雨。驚破夢魂無覓處。夜涼枕簟已知秋，更聽寒蛩促機杼。夢中歷歷來時路。猶在江亭醉歌舞。尊前必有問君人，為道別來心與緒。少年不願萬戶侯，亦不願識韓荊州。頗願身為漢嘉守，載酒時作凌雲遊。虛名無用今白首，夢中卻到龍泓口。浮雲軒冕何足言，惟有江山難入手。峨眉山月半輪秋，影入平羌江水流。謫仙此語誰解道，請君見月時登樓笑談萬事真何有，一時付與東巖酒。歸來還受一大錢，好意莫違黃髮叟。聞道池亭勝兩川，應須爛醉答雲煙。勸君多種長腰米，消破亭中萬斛泉。卓然精明念不起，兀然灰槁照不滅。方定之時慧在定，定慧寂照非兩法。妙湛總持不動尊，默然真入不二門。語息則默非對語，此話要將周易論。諸方人人把雷電，不容細看真頭面。欲知妙湛與總持，更問江東三語掾。野鳥游魚信往還，此身同寄水雲間。誰家晚吹殘紅葉，一夜歸心滿舊山。可慰摧頹仍健食，此生通脫屢酡顏。年華豈是催人老，雙鬢無端只自斑。故里依然一夢前，相攜重上釣魚船。嘗陪大幕今陳跡，謬忝承明愧昔年。報國無成空白首，退耕何處有名田。黃雞白酒雲山約，此計當時已浩然。浴鳳池邊星斗光，宴餘香滿上書囊。樓前夜月低韋曲，雲裡車聲出未央。去國何年雙鬢雪，黃花重見一枝霜。傷心無限厭厭夢，長似秋宵一倍長。陳植文華鬥石高，景公詩句複稱豪。數奇不得封龍額，祿仕何妨有馬曹。囊間久藏科斗字，銛鋒新瑩鸊鵜膏。南州山水能為助，更有英辭勝廣騷。馬上胡琴塞上姝，鄭中丞後有人無。詩成樺燭飄金燼，八尺英公欲燎須。荻花楓葉憶秦姝，切切麼弦細欲無。莫把胡琴挑醉客，回看霜戟褚公須。雨昏南浦曾相對，雪滿荊州喜再逢。有子才如不羈馬，知君心似後凋鬆。閒看書冊應多味，老傍人門想更慵。何日晴軒觀筆硯，一杯相屬更従容。山城九月冒朝寒，講武臺南路屈盤。騶子雨中乘馬去，村童煙外倚牆看。鴉啼冢木秋風急，鷺立漁船夜水乾。花似去年堪折贈，插花人去淚闌干。紫駝之峰人莫識，雜以雞豚真可惜。今君坐致五侯鯖，盡是猩脣與熊白。路傍拾得半段槍，何必開爐鑄予戟。用之如何在我耳，入手當令君喪魄。天下幾人學杜甫，誰得其皮與其骨？劃如太華當我前，跛牂欲上驚崷崒。名章俊語紛交衡，無人巧會當時情。前生子美只君是，信手拈得俱天成。詩人雕刻閒草木，搜抉肝腎神應哭。不如默誦千萬首，左抽右取談笑足。夜吟石鼎聲悲秋，可憐好事劉與侯。何當一醉百不問，我欲眠矣君歸休。膏明蘭臭俱自焚，象牙翠羽床其身。多言自古為數窮，微中有時堪解紛。痴人但數羊羔兒，不知何者是左慈。千章萬句卒非我，急走捉君應已遲。瞳瞳日腳曉猶清，細細槐花暖自零。坐閱諸公半廊廟，時看黃色起天庭。（僕射呂公、門下韓公、左丞劉公，皆自講席大用。）上尊初破早朝寒，茗碗仍沾講舌幹。陛楯諸郎空雨立，故應慚悔不儒冠。兩鶴催頹病不言，年來相繼亦乘軒。誤聞九奏聊飛舞，可得徘徊為啄吞。微生偶脫風波地，晚歲猶存鐵石心。定是香山老居士，世緣終淺道根深。（樂天自江州司馬除忠州刺史，旋以主客郎中知制誥，遂拜中書舍人。軾雖不敢自比，然謫居黃州，起知文登，召為儀曹，遂忝侍従，出處老少大略相似，庶幾復享此翁晚節閒適之樂焉。）故人已為土，衰鬢亦驚秋。猶喜孤山下，相逢說舊遊。與可畫竹時，見竹不見人。豈獨不見人，嗒然遺其身。其身與竹化，無窮出清新。莊周世無有，誰知此凝神。若人今已無，此竹寧復有。那將春蚓筆，畫作風中柳。君看斷崖上，瘦節蛟蛇走。保時此霜竿，復入江湖手。晁子拙生事，舉家聞食粥。朝來又絕倒，諛墓得霜竹。可憐先生槃，朝日照苜蓿。吾詩固云爾，可使食無肉。（吾舊詩云：可使食無肉，不可居無竹。）?此詩卷二十五已收，題“次韻郭功甫觀予畫雪雀有感二首”。?追憶郭功父觀餘舊畫雪鵲，復作二韻寄之，時在惠州?此詩為郭功父作。?平生才力信瑰奇，今在窮荒豈易歸。正似雪林枝上畫，羽翰雖好不能飛。春來何處不歸鴻，非復羸牛踏舊蹤。但願老師真似月，誰家甕裡不相逢。一枕清風直萬錢，無人肯買北窗眠。開心暖胃門冬飲，知是東坡手自煎。玉堂給札氣如雲，初喜湘累復佩銀。樊口淒涼已陳跡，（昔與張同遊武昌樊口，來詩中及之。）班心突兀見長身。（臺吏謂御史立處為班心。）江湖前日真成夢，鄠杜他年恐卜鄰。此去若容陪坐嘯，故應客主盡詩人。忽憶韓公二妙姝，琵琶箏韻落空無。猶勝江左狂靈運，空鬥東昏百草須。馬上胡琴塞上姝，鄭中丞後有人無。詩成畫燭飄金燼，八尺英公欲燎須。荻花楓葉憶秦姝，切切么弦細欲無。莫把胡琴挑醉客，回看霜戟褚公須。井底微陽回未回，蕭蕭寒雨溼枯荄。何人更似蘇夫子，不是花時肯獨來。劉侯年少日，駿馬拊便面。援弓雁自落，不待白羽貫。今日我重九，誰謂秋冬交。黃花與我期，草中實後凋。香餘白露乾，色映青松高。悵望南陽野，古潭霏慶霄。伯始真糞土，平生夏畦勞。飲此亦何益，內熱中自焦。持我萬家春，一酬五柳陶。夕英幸可掇，繼此木蘭朝。急雨蕭蕭作晚涼，臥聞榕葉響長廊。微明燈火耿殘夢，半溼簾櫳浥舊香。高浪隱床吹甕盎，暗風驚樹擺琳琅。先生不出晴無用，留與空階滴夜長。仕宦常畏人，退居還喜客。君來輒館我，未覺雞黍窄。東坡有奇事，已種十畝麥。但得君眼青，不辭奴飯白。送君四十里，只使一帆風。江邊千樹柳，落我酒杯中。此行非遠別，此樂固無窮。但願長如此，來往一生同。聞君開龜軒，東檻俯喬木。人言君畏事，欲作龜頭縮。我知君不然，朝飯仰暘谷。餘光幸分我，不死安可獨。代北寒齏搗韭萍，奇苞零落似晨星。逢鹽久已成枯臘，得蜜猶應是薄刑。欲就左慈求拄杖，便隨李白跨滄溟。攀條與立新名字，兒女稱呼恐不經。（俗有十八娘荔支。）富貴本無定，世人自榮枯。囂囂好名心，嗟我豈獨無。不能便退縮，但使進少徐。我行念西國，已分田園蕪。南來竟何事，碌碌隨商車。自進苟無補，乃是懶且愚。人生重出處夫豈徒。永懷江陽叟，種藕春滿湖。道場山頂何山麓，上徹雲峰下幽谷。我従山水窟中來，尚愛此山看不足。陂湖行盡白漫漫，青山忽作龍蛇盤。山高無風鬆自響，誤認石齒號驚湍。山僧不放山泉出，屋底清池照瑤席。階前合抱香入雲，月裡仙人親手植。出山回望翠雲鬟，碧瓦朱欄縹緲間。白水田頭問行路，小溪深處是何山。高人讀書夜達旦，至今山鶴鳴夜半。我今廢學不歸山，山中對酒空三嘆。嗟餘與子久離群，耳冷心灰百不聞。若對青山談世事，當須舉白便浮君。天目山前淥浸裾，碧瀾堂下看銜艫。作堤捍水非吾事，閒送苕溪入太湖。夜來雨洗碧巑岏，浪湧雲屯aa5郭寒。聞有弁山何處是，為君四面竟求看。夜橋燈火照溪明，欲放扁舟取次行。暫借官奴遣吹笛，明朝新月到三更。三年京國厭藜蒿，長羨淮魚壓楚糟。今日駱駝橋下泊，恣看修網出銀刀。烏程霜稻襲人香，釀作春風霅水光。時復中之徐邈聖，無多酌我次公狂。去年臘日訪孤山，曾借僧窗半日閒。不為思歸對妻子，道人有約徑須還。東坡雖是湖州派，竹石風流各一時。前世畫師今姓李，不妨還作輞川詩。劉生望都民，病羸寄空窯。有子曰醜廝，十二行操瓢。墦間得餘粒，雪中拾墮樵。飢飽共生死，水火同焚漂。病翁恃一褐，度此積雪宵。哀哉二暴客，掣去如飢鴞。翁既死於寒，客亦易此齠。崎嶇走亭長，不憚雪徑遙。我仇祝與苑，物色同遮邀。行路為出涕，二客竟就梟。譊譊訴我庭，慷慨驚吾僚。曰此可名寄，追配郴之蕘。恨我非柳子，擊節為爾謠。官賜二萬錢，無家可歸嬌。為媾他日婦，婉然初垂髫。洗沐作小史，裹頭束其腰。筆硯耕學苑，戈矛戰天驕。壯大隨所好，忠孝福可徼。相國有折脅，封侯或吹簫。人事豈易料，勿輕此僬僥。羨君戲集他人詩，指呼市人如使兒。天邊鴻鵠不易得，便令作對隨家雞。退之驚笑子美泣，問君久假何時歸。世間好句世人共，明月自滿千家墀。紫駝之峰人莫識，雜以雞豚真可惜。今君坐致五侯鯖，盡是猩蜃與熊白。路傍拾得半段槍，何必開爐鑄矛戟。用之如何在我耳，入手當令君喪魄。天下幾人學杜甫，誰得其皮與其骨。劃如太華當我前，跛牂欲上驚崷崒。名章俊語紛交衡，無人巧會當時情。前生子美只君是，信手拈得俱天成。詩人雕刻閒草木，搜抉肝腎神應哭。不如默誦千萬首，左抽右取談笑足。夜吟石鼎聲悲秋，可憐好事劉與侯。何當一醉百不問，我欲眠矣君歸休。膏明蘭臭俱自焚，象牙翠羽戕其身。多言自古為數窮，微中有時堪解紛。痴人但數羊羔兒，不知何者是左慈。千章萬句卒非我，急走捉君應已遲。漢皇慈儉不開邊，尚教千艘下瀨船。貪看艨艟飛鬥艦，不知贔屓舞鈞天。故山西望三千里，往事回思二十年。自笑區區足官府，不如公子散神仙。紗籠擎燭迎門入，銀葉燒香見客邀。金鼎轉丹光吐夜，寶珠穿蟻鬧連宵。波翻焰裡元相激，魚舞湯中不畏焦。明日酒醒空想像，清吟半逐夢魂銷。春風消冰失瑤玉，我本無身安有觸。羊生得婦如得風，握手一笑未為辱。先生室中無天遊，佩環何處鳴風甌。隨魔未必皆魔女，但與分燈遣歸去。胡為寫真傳世人，更要維摩一轉語。丹元茅茨只三間，太極老人時往還。點檢凡心早除拂，方平神鞭常使物。安州老人心似鐵，老人心肝小兒舌。不食五穀惟食蜜，笑指蜜蜂作檀越。蜜中有詩人不知，千花百草爭含姿。老人咀嚼時一吐，還引世間痴小兒。小兒得詩如得蜜，蜜中有藥治百疾。東坡先生取人廉，幾人相歡幾人嫌。恰似飲茶甘苦雜，不如食蜜中邊甜。因君寄與雙龍餅，鏡空一照雙龍影。三吳六月水如湯，老人心似雙龍井。已分江湖送此生，會稽行復得岑成。鏡湖席捲八百里，坐嘯因君又得名。歲歲開園成故事，年年行樂不辜春。今年太守憂難繼，慈愛聰明惠利人。薄雲霏霏不成雨，杖藜曉入千花塢。柯丘海棠吾有詩，獨笑深林誰敢侮。三杯卯酒人徑醉，一枕春睡日亭午。竹間老人不讀書，留我閉門誰教汝。出檐aa26枳十圍大，寫真素壁千蛟舞。東坡作塘今幾尺，攜酒一勞農工苦。卻尋流水出東門，壞垣古塹花無主。臥開桃李為誰妍，對立??相媚嫵。開樽借草勸行路，不惜春衫汙泥土。褰裳共過春草亭，扣門卻入韓家圃。轆轤繩斷井深碧，鞦韆索掛人何所。映簾空復小桃枝，乞漿不見應門女。南山古臺臨斷岸，雪陣翻空迷仰俯。故人饋我玉葉羹，水冷煙消誰為煮。崎嶇束蘊下荒徑，婭奼隔花聞好語。更隨落景盡餘樽，卻傍孤城得僧宇。主人勸我洗足眠，倒床不復聞鐘鼓。明朝門外泥一尺，始悟三更雨如許。平生所向無一遂，茲遊何事天不阻。固知我友不終窮，豈弟君子神所予。跪奉新書笏在腰，談王正欲伴耕樵。晉陽豈為一門事，（唐高祖謂溫大雅兄弟雲：我起義晉陽，止為卿一門耳。）宣政聊同五月朝。（貞元中詔曰：自今後五月一日御宣政殿，與文武百僚相見。）憂患半生聯出處，歸休上策早招要。後生可畏吾衰矣，刀筆従來錯料堯。萬人鼓譟懾吳儂，猶是浮江老阿童。欲識潮頭高几許，越山渾在浪花中。江邊身世兩悠悠，久與滄波共白頭。造物亦知人易老，故教江水向西流。吳兒生長狎濤淵，冒利輕生不自憐。東海若知明主意，應教斥鹵變桑田。江神河伯兩醯雞，海若東來氣吐霓。安得夫差水犀手，三千強弩射潮低。胡羊代馬得安眠，窮髮之南共一天。又見子卿持漢節，遙知遺老泣山前。督郵有良馬，不為君所奇。顧收紙上影，駿骨何由歸。一朝見縈策，蟻封驚肉飛。豈惟馬不遇，人已半生痴。氈毳年來亦甚都，時時鴃舌問三蘇。那知老病渾無用，欲向君王乞鏡湖。始憶庚寅降屈原，旋看蠟鳳戲僧虔。隨翁萬里心如鐵，此子何勞為買田。黃雞啄蠍如啄黍，窗間守宮稱蠍虎。暗中繳尾伺飛蟲，巧捷功夫在腰膂。跂跂脈脈善緣壁，陋質従來誰比數。今年歲旱號蜥蜴，狂走兒童鬧歌舞。能銜渠水作冰雹，便向蛟龍覓雲雨。守宮努力搏蒼蠅，明年歲旱當求汝。眼前擾擾黑蚍蜉，口角霏霏白唾珠。要識吾師無礙處，試將燒卻看嗔無。眼睛心地兩虛圓，脅不沾床二十年。誰信吾師非不睡，睡蛇已死得安眠。曹子本儒俠，筆勢翻濤瀾。往來戎馬間，邊風裂儒冠。詩成橫槊裡，楯墨何曾幹。一旦事遠遊，紅塵隔巖灘。平生羊炙口，並海搜鹹酸。一従荔枝飲，豈念苜蓿槃。我亦江海人，市朝非所安。常恐青霞志，坐隨白髮闌。淵明賦歸去，談笑便解官。今我何為者，索身良獨難。憑君問清淮，秋水今幾竿。我舟何時發，霜露日已寒。公顏如雪柏，千載故依然。笑我無根柳，空中不待年。肯留歸闕旆，坐待逆風船。特許門傳龠，那知箭起蓮。相逢月上後，小語坐西偏。流落千帆側，追思百尺巔。躬耕懷谷口，水石羨平泉。茅屋歸元亮，霓裳醉樂天。行聞宣室召，歸近御爐煙。未用歌池上，隨宜教李娟。西湖處士骨應槁，只有此詩君壓倒。東坡先生心已灰，為愛君詩被花惱。多情立馬待黃昏，殘雪消遲月出早。江頭千樹春欲暗，竹外一枝斜更好。孤山山下醉眠處，點綴裙腰紛不掃。萬里春隨逐客來，十年花送佳人老。去年花開我已病，今年對花還草草。不如風雨卷春歸，收拾餘香還畀昊。小園香霧曉蒙籠，醉手狂詞未必工。魯叟錄詩應有取，曲收彤管邶鄘風。詩裡將軍已築壇，後來裨將欲登難。已驚老健蘇梅在，更作風流王謝看。□出定知書滿腹，瘦生應為語雕肝。□□灑落江山外，留與人間激懦官。張公高躅不可到，我欲挽肩才覺難。事業已歸前輩錄，典刑留與後人看。詩如琢雪清牙頰，身覲飛龍吐膽肝。少負清名晚方用，白頭翁竟作何官。日落紅霧生，系舟宿牛口。居民偶相聚，三四依古柳。負薪出深谷，見客喜且售。煮蔬為夜餐，安識肉與酒。朔風吹茅屋，破壁見星斗。兒女自咿aa43，亦足樂且久。人生本無事，苦為世味誘。富貴耀吾前，貧賤獨難守。誰知深山子，甘與麋鹿友。置身落蠻荒，生意不自陋。今予獨何者，汲汲強奔走。一與子由別，卻數七端午。身隨彩絲系，心與昌歜苦。今年匹馬來，佳節日夜數。兒童喜我至，典衣具雞黍。水餅既懷鄉，飯筒仍愍楚。謂言必一醉，快作西川語。寧知是官身，糟曲困薰者。獨攜三子出，古剎訪禪祖。高談付樑羅，（樑、羅，遲、適小名）。詩律到阿虎。歸來一調笑，慰此長齟齬。藹藹君詩似嶺雲，従來不許醉紅裙。不知野屐穿山翠，惟見輕橈破浪紋。頗憶呼盧袁彥道，難邀罵座灌將軍。（皆取其有服也。）晚風落日元無主，不惜清涼與子分。載酒無人過子云，掩關晝臥客書裙。歌喉不共聽珠貫，醉面何因作纈紋。僧侶且陪香火社，詩壇欲斂鸛鵝軍。憑君遍繞湖邊寺，漲淥晴來已十分。船上看山如走馬，倏忽過去數百群。前山槎牙忽變態，後嶺雜沓如驚奔。仰看微徑斜繚繞，上有行人高縹渺。舟中舉手欲與言，孤帆南去如飛鳥。周詩記荼苦，茗飲出近世。初緣厭粱肉，假此雪昏滯。嗟我五畝園，桑麥苦蒙翳。不令寸地閒，更乞茶子蓺。飢寒未知免，已作太飽計。庶將通有無，農末不相戾。春來凍地裂，紫筍森已銳。牛羊煩呵叱，筐筥未敢睨。江南老道人，齒髮日夜逝。他年雪堂品，空記桃花裔。悽音怨亂不成歌，縱使重來奈老何。淚眼無窮似梅雨，一番勻了一番多。天上麒麟豈混塵，籠中翡翠不由身。那知昨夜香閨裡，更有偷啼暗別人。蓮子劈開須見臆，楸枰著盡更無期。破衫卻有重逢處，一飯何曾忘卻時。楚人悲屈原，千載意未歇。精魂飄何處，父老空哽咽。至今滄江上，投飯救飢渴。遺風成競渡，哀叫楚山裂。屈原古壯士，就死意甚烈。世俗安得知，眷眷不忍決。南賓舊屬楚，山上有遺塔。應是奉佛人，恐子就淪滅。此事雖無憑，此意固已切。古人誰不死，何必較考折。名聲實無窮，富貴亦暫熱。大夫知此理，所以持死節。庭鬆偃蓋如醉，夏雨新涼似秋。有客高吟擁鼻，無人共吃饅頭。?此詩卷十六已收，題：再用前韻。?先君昔愛洛城居，我今亦過嵩山麓。水南卜築吾豈敢，試向伊川買修竹。又聞緱山好泉眼，傍市穿林瀉冰玉。遙想茅軒照水開，兩翁相對清如鵠。兩翁歸隱非難事，惟要傳家好兒子。憶昔汝翁如汝長，筆頭一落三千字。世人聞此皆大笑，慎勿生兒兩翁似。不知樗櫟薦明堂，何以鹽車壓千里。趺坐化去子由聞之乃作二絕一以答予一以答慎明年餘過圓通始得其詩乃追次慎韻君到高安幾日回，一時斗藪舊塵埃。贈君一籠牢收取，盛取東軒長老來。（餘送曹詩。）大士何曾有生死，小儒底處覓窮通。偶留一吷千山上，散作人間萬竅風。（餘和慎詩。）張子作齋舍，而以益為名。吾聞之夫子，求益非速成。譬如遠遊客，日夜事徵行。今年適燕薊，明年走蠻荊。東觀盡滄海，西涉渭與涇。歸來閉戶坐，八方在軒庭。又如學醫人，識病由飽更。風雨晦明淫，跛躄聾盲。虛實在其脈，靜躁在其情。榮枯在其色，壽夭在其形。苟能閱千人，望見知死生。為學務日益，此言當自程。為道貴日損，此理在既盈。願君書此詩，以為益齋銘。偶尋流水上崔嵬，五老蒼顏一笑開。若見謫仙煩寄語，康山頭白早歸來。龕燈明滅欲三更，攲枕無人夢自驚。深谷留風終夜響，亂山銜月半床明。故人漸遠無訊息，古寺空來看姓名。欲向磻溪問姜叟，僕伕屢報斗杓傾。楚人少井飲，地氣常不洩。蓄之為惠泉，坌若有所折。泉源本無情，豈問濁與澈。貪愚彼二水，終古恥莫雪。只應所處然，遂使語異別。泉傍地平衍，泉上山嵽嵲。君子慎所居，此義安可缺。古人貴言贈，敢用況高節。不為冬霜幹，肯畏夏日裂。泠泠但不已，海遠要當徹。春江淥漲蒲萄醅，武昌官柳知誰栽。憶從樊口載春酒，步上西山尋野梅。西山一上十五里，風駕兩腋飛崔嵬。同遊困臥九曲嶺，褰衣獨到吳王臺。中原北望在何許，但見落日低黃埃。歸來解劍亭前路，蒼崖半入雲濤堆。浪翁醉處今尚在，石臼杯飲無樽罍。爾來古意誰復嗣，公有妙語留山隈。至今好事除草棘，常恐野火燒蒼苔。當時相望不可見，玉堂正對金鑾開。豈知白首同夜直，臥看椽燭高花摧。江邊曉夢忽驚斷，銅環玉鎖鳴春雷。山人帳空猿鶴怨，江湖水生鴻雁來。請公作詩寄父老，往和萬壑松風哀。楚人汲漢水，釀酒古宜城。春風吹酒熟，猶似漢江清。耆舊何人在，丘墳應已平。惟餘竹葉在，留此千古情。楚人休笑沐猴冠，越俗徒誇翁子賢。五百年間異人出，盡將錦繡裹山川。曉日照江水，游魚似玉瓶。誰言解縮項，貪餌每遭烹。杜老當年意，臨流憶孟生。吾今又悲子，輟筋涕縱橫。山頭孤石遠亭亭，江轉船回石似屏。可憐千古長如昨，船去船來自不停。浩浩長江赴滄海，紛紛過客似浮萍。誰能坐待山月出，照見寒影高伶俜。天上麒麟豈混塵，籠中翡翠不由身。那知昨夜香閨裡，更有偷啼暗別人。蓮子劈開須見臆，楸枰著盡更無期。破衫卻有重逢處，一飯何曾忘卻時。鶴作精神鬆作筋，階庭蘭玉一時春。願君且住三千歲，長與東坡作主人。五言七言正兒戲，三行兩行亦偶爾。我性不飲只解醉，正如春風弄群卉。四十年來同幻事，老去何須別愚智。古人不住亦不滅，我今不作亦不止。寄語悠悠世上人，浪生浪死一埃塵。洗墨無池筆無冢，聊爾作戲悅我神。鵝溪清絲清如冰，上有千歲交枝藤。藤生谷底飽風雪，歲晚忽作龍蛇升。嗟我雖為老侍従，骨寒只愛布與繒。床頭錦衾未還客，坐覺芒刺在背膺。豈如髯卿晚乃貴，福祿正似川方增。醉中倒著紫綺裘，下有半臂出縹綾。封題不敢妄裁剪，刀尺自有佳人能。遙知千騎出清曉，積雪未放游塵興。白鬚紅帶柳絲下，老弱空巷人相登。但放奇紋出領袖，吾髯雖老無人憎。妙供來香積，珍烹具大官。揀芽分雀舌，賜茗出龍團。曉日雲庵暖，春風浴殿寒。聊將試道眼，莫作兩般看。羊犬爭雄宇內殘，文風猶自到長安。當時枉被詩書誤，惟有鮮卑賀狄幹。蒼山古木書堂嶼，北出湘水百餘步。誰為往來虧世界，至今人指安禪處。豈無驚蛇與飛鳥，後來那復知其趣。不知我身今是否，空記名稱作堂住。二公詩格老彌新，醉後狂吟許野人。坐看青丘吞澤芥，自慚黃潦薦溪蘋。兩邦旌纛光相照，十畝鋤犁手自親。何似秦郎妙天下，明年獻頌請東巡。喜見西風吹麥秋，年年為逭老農憂。沾塗手足經年種，薦載珠璣一倍收。壯齒君能親稼穡，異時我亦困耡耰。獨憐紫竹堂前月，清夜娟娟照客愁。月明驚鵲未安枝，一棹飄然影自隨。江上秋風無限浪，枕中春夢不多時。瓊林花草聞前語，罨畫溪山指後期。（蔣詩記及第時瓊林宴坐中所言，且約同卜居陽羨。）豈敢便為雞黍約，玉堂金殿要論思。冰蠶不知寒，火鼠不知暑。知閒見閒地，已覺非閒侶。君看東坡翁，懶散誰比數。形骸墮醉夢，生事委塵土。早眠不見燈，晚食或欺午。臥看氈取盜，坐視麥漂雨。語希舌頰強，行少腰腳僂。五年黃州城，不踏黃州鼓。人言我閒客，置此閒處所。問閒作何味，如眼不自睹。頗訝徐孝廉，得閒能幾許。介子願奉使，翁歸備文武。應緣不耐閒，名字掛庭宇。我詩為閒作，更得不閒語。君如汗血駒，轉盼略燕楚。莫嫌鑾輅重，終勝鹽車苦。野水開冰出，山雲帶雨行。白鷗乘曉泛，黃犢試春耕。地僻民風古，年豐米價平。村居自瀟灑，況有讀書聲。誰能鋪白簟，永日臥朱橋。樹影欄邊轉，波光版底搖。野老幽居處，成吾一首詩。桑枝礙行路，瓜蔓網疏籬。牧去牛將犢，人來犬護兒。生涯雖樸略，氣象自熙熙。九陌悽風戰齒牙，銀盃逐馬帶隨車。也知不作堅牢玉，無奈能開頃刻花。得酒強歡愁底事，閉門高臥定誰家。臺前日暖君須愛，冰下寒魚漸可叉。綠暗初迎夏，紅殘不及春。魏花非老伴，盧橘是鄉人。井落依山盡，巖崖發興新。歲寒君記取，鬆雪看蒼鱗。使君不獨東南美，典型長記先君子。戲嘲王叟短轅車，肯為徐郎書紙尾。三年弭節江湖上，千首放懷風月裡。手開東閣坐虛明，目淨東溪照清泚。素琴濁酒容一榻，落霞孤鶩供千里。大舫何時系門柳，小詩屢欲書窗紙。文昌新構滿鵷鸞，都邑正喧收杞梓。相逢一醉豈有命，南來寂寞君歸矣。去歲遊新堂，春風雪消後。池中半篙水，池上千尺柳。佳人如桃李，胡蝶入衫袖。山川今何許，疆野已分宿。歲月不可思，駛若船放溜。繁華真一夢，寂寞兩榮朽。惟有當時月，依然照杯酒。應憐船上人，坐穩不知漏。明月入華池，反照池上堂。堂中隱几人，心與水月涼。風螢已無跡，露草時有光。起觀河漢流，步屐響長廓。名都信繁會，千指調絲簧。先生病不飲，童子為燒香。獨作五字詩，清卓如韋郎。詩成月漸側，皎皎兩相望。仲君豈弟多學，王子清修寡言。病後空驚鶴瘦，時來或作鵬騫。海角煩君遠訪，江源與我同來。剩作數詩相送，莫教萬里空回。三人一旦同行，（二子與秦少章同寓高齋，復同舟北行。）留下高齋月明。遙想扁舟京口，尚餘孤枕潮聲。更欲留君久住，念君去國彌年。空使犀顱玉頰，長懷髯舅悽然。為予遠致殷勤，瑞草橋邊老人。紅帶雅宜華髮，白醪光泛新春。（老人，王慶源也。）土暈銅花蝕秋水，要須悍石相礱砥。十年冰櫱戰膏粱，萬里煙波濯紈綺。歸來詩思轉清激，百丈空潭數魴鯉。逝將桂浦擷蘭蓀，不記槐堂收劍履。卻思庾嶺今何在，更說彭城真夢耳。（來詩述彭城舊遊。）君知先竭是甘井，我願得全如苦李。妄心不復九迴腸，至道終當三洗髓。廣陵陽羨何足較，（餘買田陽羨，來詩以為不如廣陵。）只有無何真我裡。樂全老子今禪伯，（謂張安道也，定國其婿。）掣電機鋒不容擬。心通豈復問云何，印可聊須答如是。相逢為我話留滯，桃花春漲孤舟起。夏畦流膏白雨翻，北窗幽人臥羲軒。風輪曉入春筍節，露珠夜上秋禾根。（或為予言：草木之長常在昧明間，早作而伺之，乃見其枝起數寸，竹筍尤甚。又夏秋之交，稻方含秀，黃昏月出，露珠起於其根，累累然忽自騰上，若有推之者，或入於莖心，或垂於葉端，稻乃秀實，驗之信然。此二事與子由養生之說契，故以此為寄。）従來白髮有公道，始信丹經非妄言。此身法報本無二，他年妙絕兼形魂。（《傳燈錄》有形神俱妙者，乃不復有解化之事。）冉冉綠霧生人衣。短竹蕭蕭倚北牆，斬茅披棘見幽芳。使君尚許分池綠，鄰舍何妨借樹涼。亦有杏花充窈窕，更煩鶯舌奏鏗鏘。身閒酒美誰來勸，坐看花光照水光。三年輒去豈無鄉，種樹穿池亦漫忙。暫賞不須心汲汲，再來惟恐鬢蒼蒼。應成庚信吟枯柳，誰記山公醉夕陽。去後莫憂人剪伐，西鄰幸許庇甘棠。孤舟轉巖曲，古寺出雲坳。岸迫鳥聲合，水平山影交。堂虛泉漱玉，砌靜筍遺苞。我為圖名利，無因此結茅。兩角徒自長，空飛不服箱。為牛竟何事，利吻穴枯桑。一夕雷轟薦福碑。黑月在濁水，何曾不清明。寸田滿荊棘，梨棗無従生。何時反吾真，歲月今崢嶸。屢接方外士，早知俗緣輕。庚桑託雞鵠，未肯化南榮。晚識此道師，似有宿世情。笑指北山雲，訶我不歸耕。仙人漢陰馬，微服方地行。咫尺不往見，煩子通姓名。願持空手去，獨控橫江鯨。不羨腰金照地光，暫時假面弄西涼。晴窗咽日肝腸暖，古殿朝真屨袖香。說靜故知猶有動，無閒底處更求忙。先生官罷乘風去，何用區區賦陟岡。頭白江南醉司馬，寬心時復喚殷兄。寒潮不應淮無信，客路相隨月有情。未許低頭拜東野，徒言共飲勝公榮。好詩惡韻那容和，刻燭應須便置觥。斜風細雨到來時，我本無家何處歸。仰看雲天真蒻笠，旋收江海入蓑衣。不似楊枝別樂天，恰如通德伴伶玄。阿奴絡秀不同老，天女維摩總解禪。經卷藥爐新活計，舞衫歌扇舊因緣。丹成逐我三山去，不作巫陽雲雨仙。醜石半蹲山下虎，長鬆倒臥水中龍。試君眼力看多少，數到雲峰第幾重。新第誰來作並鄰，舊官寧復憶星辰。請君置酒吾當賀，知向江湖拜散人。君不見西漢元光、元封間，河決瓠子二十年。鉅野東傾淮泗滿，楚人恣食黃河鱣。萬里沙回封禪罷。初遣越巫沉白馬。河公未許人力窮，薪芻萬計隨流下。吾君盛德如唐堯，百神受職河神驕。帝遣風師下約束，北流夜起澶州橋。東風吹凍收微淥，神功不用淇園竹。楚人種麥滿河淤，仰看浮槎棲古木。海國困蒸溽，新居利高寒。以彼陟降勞，易此寢處幹。但苦江路峻，常慚汲腰痠。矻矻煩四夫，磽磽斫層巒。彌旬得尋丈，下有青石盤。終日但迸火，何時見飛瀾。豐我粲與醪，利汝椎與鑽。山石有時盡，我意殊未闌。今朝僮僕喜，黃土復可摶。晨瓶得雪乳，暮甕渟冰湍。我生類如此，何適不艱難。一勺亦天賜，曲肱有餘歡。兩尉鬱相望，東西百步場。插旗蒲柳市，伐鼓水雲鄉。已作觀魚檻，仍開射鴨堂。瀲瀲波頭細，疏疏雨腳長。全家依畫舫，極目亂紅妝。我來閒濯足，溪漲欲浮床。澤國山圍裡，孤城水影傍。欲知歸路處，葦外記風檣。終日鎖筠籠，回頭惜翠茸。誰知聲?畫?畫，亦自意重重。夜宿煙生浦，朝鳴日上峰。故巢何足戀，鷹隼豈能容。流水隨弦滑，清風入指寒。坐中有狂客，莫近繡簾彈。病怯腥鹹不買魚，爾來心腹一時虛。使君不復憐烏攫，屬國方將掘鼠餘。老去獨收人所棄，悠哉時到物之初。従今免被孫郎笑，絳帕矇頭讀道書。午夜朧朧淡月黃，夢迴猶有暗塵香。縱橫滿地霜槐影，寂寞蓮燈半在亡。丞相祠堂下，將軍大樹旁。炎雲駢火實，瑞露酌天漿。爛紫垂先熟，高紅掛遠揚。分甘遍鈴下，也到黑衣郎。夜夢嬉遊童子如，父師檢責驚走書。計功當坒春秋餘，今乃初及桓莊初。怛然悸悟心不舒，起坐有如掛釣魚。我生紛紛嬰百緣，氣固多習獨此偏。棄書事君四十年，仕不顧劉書繞纏。自視汝與丘孰賢，易韋三絕猶然仙。如我當以犀革編。山堂夜岑寂，燈下看傳燈。不覺燈花落，茶毗一個僧。白水滿時雙鷺下，綠槐高處一蟬吟。酒醒門外三竿日，臥看溪南十畝陰。漢廷九尺人，誰似老方朔。那將一寸金，令足三冬學。餉魚欲自洗，鱗尾光卓犖。我是騎鯨手，聊堪充鹿角。醉翁門下土，雜遝難為賢。曾子獨超軼，孤芳陋群妍。昔従南方來，與翁兩聯翩。翁今自憔悴，子去亦宜然。賈誼窮適楚，樂生老思燕。那因江鱠美，遽厭天庖羶。但苦世論隘，聒耳如蜩蟬。安得萬頃池，養此橫海鱣。往歲追歡地，寒窗夢不成。笑談驚半夜，風雨暗長檠。雞唱山椒曉，鐘鳴霜外聲。只今那復見，彷彿似三生。白酒釀來因好客黃金散盡為收書西蜀和仲聞而次其韻三首東老沈氏之老自謂也湖人因以名之其子偕作詩有可觀者世俗何知貧是病，神仙可學道之餘。但知白酒留佳客，不問黃公覓素書。符離道士晨興際，華嶽先生尸解餘。忽見黃庭丹篆句，猶傳青紙小朱書。淒涼雨露三年後，彷彿塵埃數字餘。至用榴皮緣底事，中書君豈不中書。淵明形神自我，樂天身心相物。而今月下三人，他日當成幾佛。一士千金未易償，我従陳趙兩歐陽。舉鞭拍手笑山簡，只有並兒一葛強。檐楹飛舞垣牆外，桑柘蕭條斤斧餘。盡賜昆耶作奴婢，不知償得此人無。鄱陽湖上都昌縣，燈火樓臺一萬家。水隔南山人不渡，東風吹老碧桃花。楚鄉春冷早梅天，柳色波光已鬥妍。淮上雁行皆北向，可無訊息到儂邊。中州臘盡春猶淺，只有梅花最可憐。坐遣牡丹成俗物，豐肌弱骨不成妍。清曉披衣尋杖藜，隔牆已見最繁枝。老人無計酬清麗，夜就寒光讀楚辭。書生苦信書，世事仍臆度。不量力所負，輕出千鈞諾。當時一快意，事過有餘怍。不知幾州鐵，鑄此一大錯。我生涉憂患，常恐長罪惡。靜觀殊可喜，腳淺猶容卻。而況錢夫子，萬事初不作。相逢更何言，無病亦無藥。漢家將軍一丈佛，詔賜天池八尺龍。露布朝馳玉關塞，捷書夜到甘泉宮。似聞指揮築上郡，已覺談笑無西戎。牧臣不見天顏喜，但驚草木放?一作皆。?春容。病腹難堪七碗茶，曉窗睡起日西斜。貧無隙地栽桃李，日日門前看賣花。已分酒杯欺淺懦，敢將詩律鬥深嚴。漁蓑句好應須畫，柳絮才高不道鹽。敗履尚存東郭足，飛花又舞謫仙檐。書生事業真堪笑，忍凍孤吟筆退尖。九陌悽風戰齒牙，銀盃逐馬帶隨車。也知不作堅牢玉，無奈能開頃刻花。得酒強歡愁底事，閉門高臥定誰家。臺前日暖君須愛，冰下寒魚漸可叉。亂雲欲霾山，勢與飄風南。群隮相應和，勇往爭驂驔。可憐薈蔚中，時出紫翠嵐。雁沒失東嶺，龍騰風西龕。一時供坐笑，百態變立談。暴雨破坱圠，清飆掃渾酣。廓然歸何處，陋矣安足戡。亭亭紫霄峰，窈窈白石庵。五老數鬆雪，只溪落天潭。雖雲默禱應，顧有移文慚。才大古難用，論高常近迂。君看趙魏老，乃為滕大夫。浮雲無根蒂，黃潦能須臾。知經幾成敗，得見真賢愚。羽旄照城闕，談笑安邊隅。當年老使君，赤手降於菟。諸郎更何事，折箠鞭其雛。吾知鄧平叔，不鬥月支胡。雲幢煙節十洲人，犀甲檀槍百萬軍。翳薈叢生何足道，此君真是此君君。南風日日縱篙撐，時喜北風將我行。湯餅一杯銀線亂，蔞蒿如箸玉簪橫。長垂玉箸殘妝臉，肯為金釵露指尖。萬斛閒愁何日盡，一分真態更難添。羅細無紋角浪平，半丸犀璧浦雲泓。午窗睡起人初靜，時聽西風拉瑟聲。跨歷商周看盛衰，欲將齒髮鬥蛇龜。空餐雲母連山盡，不見蟠桃著子時。來往三吳一夢間，故人半作冢累然。獨依舊社傳真法，要與遺民度厄年。趙叟近聞還印綬，竺翁先已返林泉。何時杖策相隨去，任性逍遙不學禪。頹垣破礎沒柴荊，故老猶言短李亭。敢請使君重起廢，落霞孤騖換新銘。常怪劉伶死便埋，豈伊忘死未忘骸。烏鳶奪得與螻蟻，誰信先生無此懷。博士雅好飲，空山誰與娛。莫向驪山去，君王不喜儒。皎皎巖下泉，無人還自潔。不用比三星，清光同一月。掖垣老吏識郎君，並轡天街兩絕塵。汗血固應生有種，夜光那復困無因。豈知西省深嚴地，也著東坡病瘦身。免使謫仙明月下，狂歌對影只三人。忠孝王家千柱宮，東坡作吏五年中。中和堂上東南頰，獨有人間萬里風。莫笑官居如傳舍，故應人世等浮雲。百年父老知誰在，惟有雙鬆識使君。君方掃雪收松子，我已開榛得茯苓。為問何如插楊柳，明年飛絮作浮萍。我笑陶淵明，種秫二頃半。婦言既不用，還有責子嘆。無弦則無琴，何必勞撫玩。我笑劉伯倫，醉發蓬茅散。二豪苦不納，獨以鍤自伴。既死何用埋，此身同夜旦。孰雲二子賢，自結兩重案。笑人還自笑，出口談治亂。一生溷塵垢，晚以道自盥。無成空得懶，坐此百事緩。仄聞頓夫子，講道出新貫。豈無一尺書，恐不記庸懦。陋邦貧且病，數米銖稱炭。慚愧章先生，十日坐空館。袖中出子詩，貪讀酒屢暖。狂言各須慎，勿使輸薪粲。夢裡青春可得追，欲將詩句絆餘暉。酒闌病客惟思睡，蜜熟黃蜂亦懶飛。芍藥櫻桃俱掃地，（病，過此二物。）鬢絲禪榻兩忘機。憑君借取法界觀，一洗人間萬事非。（來書雲，近看此書，餘未嘗見也。）居士無塵堪洗沐，道人有句借宣揚。窗間但見蠅鑽紙，門外唯聞佛放光。遍界難藏真薄相，一絲不掛且逢場。卻須重說圓通偈，千眼熏籠是法王。兩慰鬱相望，東南百步場。揮旗蒲柳市，伐鼓水雲鄉。已作觀魚檻，仍開射鴨堂。全家依畫舫，極目亂紅妝。瀲瀲波頭細，疏疏雨腳長。我來閒濯足，溪漲欲浮床。澤國山圍裡，孤城水影傍。欲知歸路處，葦外聽風檣。澹月傾雲曉角哀，小風吹水碧鱗開。此生定向江湖老，默數淮中十往來。家聲赫奕蓋並涼，也解微吟錦瑟傍。擘水取魚湖起浪，引杯看劍坐生光。風流別後人人憶，才器歸來種種長。不用更貪窮事業，風騷分付與沉湘。華山東麓秦遺民，當時依山來避秦。至今風俗含古意，柔桑淥水招行人。行人掉臂不回首，爭入崤函土囊口。惟有使君千里來，欲飲三堂無事酒。三堂本來一事無，日長睡起聞投壺。床頭硯石開雲月，澗底鬆根劚雪腴。山棚盜散人安寢，勸買耕牛發陳廩。歸來只作水衡卿，我欲攜壺就君飲。赤髯碧眼老鮮卑，回策如縈獨善騎。赭白紫騮俱絕世，馬中嶽湛有妍姿。一聲鳴雁破江雲，萬葉梧桐卷露銀。我自飄零足羈旅，更堪秋晚送行人。窮巷淒涼苦未和，君家庭院得春多。不辭瘦馬騎衝雪，來聽佳人暗踏莎。破恨徑須煩麴糵，增年誰復怨羲娥。良辰樂事古難並，白髮青衫我亦歌。細雨郊園聊種菜，冷官門戶可張羅。放朝三日君恩重，睡美不知身在何。五噫已出東洛，三複願比南容。學道未逢潘盎，草書猶似楊風。石渠何須反顧，水驛幸足相容。長江大欲見庇，探支八月涼風。清風初號地籟，明月自寫天容。貧家何以娛客？但知抹月批風。青山自是絕色，無人誰與為容。說向市朝公子，何殊馬耳東風。山西従古說三明，誰信儒冠也捍城。竿上鯨鯢猶未掩，（近梟數盜。）草中狐兔不須驚。東州趙叟飲無敵，南國梅仙詩有聲。不向如皋閒射雉，歸來何以得卿卿。（是日惟梅、趙不射。）山西從古說三明，誰信儒冠也捍城。竿上鯨鯢猶未掩，草中狐兔不須驚。東州趙叟飲無敵，南國梅仙詩有聲。向不如皋閒射雉，歸來何以得卿卿。過眼榮枯電與風，久長那得似花紅。上人宴坐觀空閣，觀色觀空色即空。佛燈漸暗飢鼠出，山雨忽來修竹鳴。知是何人舊詩句，已應知我此時情。青派連淮上，黃樓冠海隅。此詩尤偉麗，夫子計魁梧。世俗輕瑚璉，巾箱襲武夫。坐令乘傳遽，奔走為儲須。邂逅我已失，登臨誰與俱。貧貪倉氏粟，身聽冶家模。會合難前定，歸休試後圖。腴田未可買，窮鬼卻須呼。二水何年到，雙洪不受櫓。至今清夜夢，飛轡策天吳。與子皆去國，十年天一隅。數奇逢惡歲，計拙集枯梧。好士餘劉表，窮交憶灌夫。不矜持漢節，猶喜攬桓須。清句金絲合，高樓雪月俱。吟哦出新意，指畫想前模。自寫千言賦，新裁六幅圖。傳看一座聳，勸著尺書呼。莫使騷人怨，東遊不到吳。同誰更倚閑窗繡，落日紅扉小院深。東復西流分水嶺，恨兼愁續斷絃琴。秋風卷黃落，朝雨洗綠淨。人貪歸路好，節近中原正。下嶺獨徐行，艱險未敢忘。遙知叔孫子，已致魯諸生。寒信風飄霜葉黃，冷燈殘月照空床。看君寄憶傳文錦，字字縈愁寫斷腸。前堂畫燭夜凝淚，半夜清香荔惹裳。煙鎖竹枝寒宿鳥，水沉天色霽橫參。蛾翠斂時聞燕語，淚珠彈處見鴻歸。多情妾似風花亂，薄倖郎如露草曦。平生未省為人忙，貧賤安閒氣味長。粗免趨時頭似葆，稍能忍事腹如囊。簡書見迫身今老，樽酒聞呼首一昂。欲挹天河聊自洗，塵埃滿面鬢眉黃。望天光退而相慶引滿醉吟千章杞梓陰雲天，樗散誰收老鄭虔。喜氣到君浮白裡，豐年及我掛冠前。令嚴鐘鼓三更月，野宿貔貅萬灶煙。太息何人知帝力。歸來金帛看赬肩。彼美君家菜，鋪田綠茸茸。豆莢圓且小，槐芽細而豐。種之秋雨餘，擢秀繁霜中。欲花而未萼，一一如青蟲。是時青裙女，採擷何匆匆。烝之復湘之，香色蔚其饛。點酒下鹽豉，縷橙芼姜蔥。那知雞與豚，但恐放箸空。春盡苗葉老，耕翻煙雨叢。潤隨甘澤化，暖作青泥融。始終不我負，力與糞壤同。我老忘家舍，楚音變兒童。此物獨嫵媚，終年系餘胸。君歸致其子，囊盛勿函封。張騫移苜蓿，適用如葵菘。馬援載薏苡，羅生等蒿蓬。懸知東坡下，塉鹵化千鍾。長使齊安民，指此說兩翁。黃樓南畔馬臺宮，雲月娟娟正點空。欲共幽人洗筆硯，要傳流水入絲桐。且隨侍者尋西谷，莫學山僧老祝融。待我西湖借君去，一杯湯餅潑油蔥。窗前暗響鳴枯葉，龍公試手初行雪。映空先集疑有無，作態斜飛正愁絕。眾賓起舞風竹亂，老守先醉霜鬆折。恨無翠袖點橫斜，只有微燈照明滅。歸來尚喜更鼓永，晨起不待鈴索掣。未嫌長夜作衣稜，卻怕初陽生眼纈。欲浮大白追餘賞，幸有迴飆驚落屑。模糊檜頂獨多時，歷亂瓦溝裁一瞥。汝南先賢有故事，醉翁詩話誰續說。當時號令君聽取，白戰不許持寸鐵。鳳凰覽德輝，遠引不待遣。鷾鴯戀庭宇，倏忽來千轉。那將坐井蛙，而比談天衍。蠹魚著文字，槁死猶遭卷。老牛疲耕作，見月亦妄喘。東坡方三問，南禪已五反。老人但目擊，侍者方足繭。最後六蟲篇，深寄恨語淺。高門元世舊，客路晚追遊。清絕聞詩語，疏通豈法流。傳家有衣鉢，斷獄盡春秋。邂逅陪車馬，尋芳謝朓洲。淒涼望鄉國，得句仲宣樓。恨賦投湘水，悲歌祀柳州。何如五字律，相與一樽留。更約登塵外，歸時月滿舟。君為江南英，面作河朔偉。人間一好漢，誰似張長史。上書苦留君，言拙輒報已。置之勿複道，出處俱可喜。攀輿共六尺，食肉飛萬里。誰言遠近殊，等呈朝廷美。遙知送別處，醉墨爭淋紙。我以病杜門，商頌空振履。後會知何日，一歡如覆水。善保千金軀，前言戲之耳。去年東坡拾瓦礫，自種黃桑三百尺。今年刈草蓋雪堂，日炙風吹面如墨。平生懶惰今始悔，老在勸農天所直。沛然例賜三尺雨，造物無心怳難測。四方上下同一雲，甘霪不為龍所隔。蓬蒿下溼迎曉耒，燈火新涼催夜織。老夫作罷得甘寢，臥聽牆東人響屐。奔流未已坑谷平，年葦枯荷恣漂溺。腐儒粗糲支百年，力耕不受眾目憐。破陂漏水不耐旱，人力未至求天全。會當作塘徑千步，橫斷西北遮山泉。四鄰相率助舉杵，人人知我囊無錢。明年共看決渠雨，飢飽在我寧關天。誰能伴我田間飲，醉倒惟有支頭磚。雷闐闐，山晝晦。風振野，神將駕。載雲罕，從玉虯。旱既甚，蹶往救，道阻修兮。天公號令不再出，十日愁霖併為一。君家有田水冒田，我家無田憂入室。不如西州楊道士，萬里隨身惟兩膝。沿流不惡泝亦佳，一葉扁舟任飄突。山芎麥麴都不用，泥行露宿終無疾。夜來飢腸如轉雷，旅愁非酒不可開。楊生自言識音律，洞簫入手清且哀。不須更待秋井塌，見人白骨方銜杯。旌旗翻，疑有無。日慘變，神在塗。飛赤篆，訴閶闔。走陰符，行羽檄，萬靈集兮。風為幄，云為蓋。滿堂爛，神既至。紛醉飽，錫以雨。百川溢，施溝渠，歌且舞兮。樓上煙雲怪不來，樓前飛紙落成堆。非關文字須重看，卻被江山未收回。眼昏燭暗細行斜，考閱精強外已誇。明日失懷君莫怪，早知安足不成蛇。亂山遮曉擁千層，睡美初涼撼不應。昨夜酒行君屢嘆，定知歸夢到吳興。天台桂子為誰香，倦聽空階夜點涼。賴有明朝看潮在，萬人空巷鬥新妝。秋花不見眼花紅，身在孤舟兀兀中。細雨作寒知有意，未教金菊出蒿蓬。騎裔裔，車斑斑。鼓簫悲，神欲還。轟振凱，隱林谷。執妖厲，歸獻馘，千里肅兮。神之來，悵何晚。山重複，路幽遠。神之去，飄莫追。德未報，民之思，永萬祀兮。千里黃流失故居，年來赤地到青徐。遙聞爭誦十行語，無異親巡六尺輿。精貫天人一言足，雲興嶽瀆萬靈趨。愛君誰似元和老，賀雨詩成即諫書。十方三界世尊面，都在東坡掌握中。送與羅浮德長老，攜歸萬竅總號風。今年果起故將軍，幽夢清詩信有神。馬革裹屍真細事，虎頭食肉更何人。陣雲冷壓黃茅瘴，羽扇斜揮白葛巾。痛飲従今有幾日，西軒月色夜來新。十年江海寄浮沉，夢繞江南黃葦林。誰謂風流貴公子，筆端還有五湖心。更厭勞生能幾日，莫將歸思擾衰年。片雲會得無心否，南北東西只一天。居人幾番老，棗樹未成槎。汝長才堪軸，吾歸已及瓜。新月照水水欲冰，夜霜穿屋衣生稜。野廬半與牛羊共，曉鼓卻隨鴉鵲興。夜來履破裘穿縫，紅頰曲眉應入夢。千夫在野口如麻，豈不懷歸畏嘲弄。我州賢將知人勞，已釀白酒買豚羔。耐寒努力歸不遠，兩腳凍硬公須軟。與君皆丙子，各已三萬日。一日一千偈，電往那容詰。大患緣有身，無身則無疾。平生笑羅什，神咒真浪出。多買黃封作洗泥，使君來自隴山西。高才得兔人人羨，爭欲尋蹤覓舊蹄。南寺千佛閣古邑居民半海濤，師來構築便能高。千金用盡身無事，坐看香菸繞白毫。北寺悟空禪師塔（名齊安，宣宗微時，師知其非凡人。）已將世界等微塵，空裡浮花夢裡身。豈為龍顏更分別，只應天眼識天人。塔前古檜當年雙檜是雙童，相對無言老更恭。庭雪到腰埋不死，如今化作雨蒼龍。僧爽白雞（養二十餘年，常立坐側聽經。）斷尾雄雞本畏烹，年來聽法伴修行。還須卻置蓮花漏，老怯風霜恐不鳴。虛白堂前合抱花，秋風落日照橫斜。閱人此地知多少，物化無涯生有涯。折得芳蕤兩眼花，題詩相報字傾斜。篋中尚有絲綸句，坐覺天光照海涯。玉關不用一丸泥，自有長城鳥鼠西。剩與故人尋土物，臘糟紅曲寄駝蹄。多買黃封作洗泥，使君來自隴山西。高才得兔人人羨，爭欲尋蹤覓舊蹄。乞郡三章字半斜，廟堂傳笑眼昏花。上人問我遲留意，待賜頭綱八餅茶。（尚書學士得賜頭綱龍茶一斤，八餅，今年綱到最遲。）夢繞吳山卻月廊，白梅盧橘覺猶香。（杭州梵天寺有月廊數百間，寺中多白楊梅、盧橘。）會稽且作須臾意，従此歸田策最良。東南此去幾時歸，倦鳥孤飛豈有期。斷送一生消底物，三年光景六篇詩。妙齡馳譽百夫雄，晚節忘懷大隱中。悃愊無華真漢吏，文章爾雅稱吾宗。趨時肯負平生志，有子還應不死同。惟我閒思十年事，數行老淚寄西風。坐來真個好相宜，深注脣兒淺畫眉。須信楊家佳麗種，洛川自有浴妃池。吳塞蒹葭空碧海，隋宮楊柳只金堤。春風自恨無情水，吹得東流竟日西。九日獨何日，欣然愜平生。四時靡不佳，樂此古所名。龍山憶孟子，慄裡懷淵明。鮮鮮霜菊豔，溜溜糟床聲。閒居知令節，樂事滿餘齡。登高望雲海，醉覺三山傾。長歌振履商，起舞帶索榮。坎坷識天意，淹留見人情。但願飽粳稌，年年樂秋成。肩輿欲到岑公洞，正怯衝泥傍險行。定是岑公悶清境，春江一夜雨連明。蓬窗高枕雨如繩，恰似糟床壓酒聲。今日岑公不能飲，吾儕猶健可頻傾。萬里家山一夢中，吳音漸已變兒童。每逢蜀叟談終日，便覺峨眉翠掃空。師已忘言真有道，我除搜句百無功。明年採藥天台去，更欲題詩滿浙東。周詩記苦荼，茗飲出近世。初緣厭粱肉，假此雪昏滯。嗟我五畝園，桑麥苦蒙翳。不令寸地閒，更乞茶子蓺。飢寒未知免，已作太飽計。庶將通有無，農末不相戾。春來凍地裂，紫筍森已銳。牛羊煩訶叱，筐筥未敢睨。江南老道人，齒髮日夜逝。他年雪堂品，空記桃花裔。園中有鶴馴可呼，我欲呼之立坐隅。鶴有難色側睨予，豈欲臆對如鵩乎。我生如寄良畸孤，三尺長脛閣瘦軀。俯啄少許便有餘，何至以身為子娛。驅之上堂立斯須，投以餅餌視若無。戛然長鳴乃下趨，難進易退我不如。南山之下，汧渭之間，想見開元天寶年。八坊分屯隘秦川，四十萬匹如雲煙。騅駓駰駱驪騮騵，白魚赤兔騂皇aa9。龍顱鳳頸獰且妍，奇姿逸德隱駑頑。碧眼胡兒手足鮮，歲時剪刷供帝閒。柘袍臨池侍三千，紅妝照日光流淵。樓下玉螭吐清寒，往來蹙踏生飛湍。眾工舐筆和朱鉛，先生曹霸弟子韓。廄馬多肉尻脽圓，肉中畫骨誇尤難，金羈玉勒繡羅鞍。鞭箠刻烙傷天全，不如此圖近自然。平沙細草芒芊綿，驚鴻脫兔爭後先。王良挾策飛上天，何必俯首服短轅。天公不解防痴龍，玉函寶方出龍宮。雷霆下索無處避，逃入先生衣袂中。先生不作金椎袖，玩世徜徉隱屠酒。夜光明月空自投，一鍛何勞緯蕭手。黃門寡好心易足，荊棘不生梨棗熟。玄珠白璧兩無求，無脛金丹來入腹。區區分別笑樂天，那知空門不是仙。何人生得寧馨子，今夜初逢掣筆郎。莫怪圍棋忘瓜葛，已能作賦繼靈光。高田生黃埃，下田生蒼耳。蒼耳亦已無，更問麥有幾。蛟龍睡足亦解慚，二麥枯時雨如洗。不知雨従何處來，但聞呂梁百步聲如雷。試上城南望城北，際天菽粟青成堆。飢火燒腸作牛吼，不知待得秋成否。半年不雨坐龍慵，共怨天公不怨龍。今朝一雨聊自贖，龍神社鬼各言功。無功日盜太倉谷，嗟我與龍同此責。勸農使者不汝容，因君作詩先自劾。門前歌鼓鬥分朋，一室清風冷欲冰。不把琉璃閒照佛，始知無盡本無燈。家山忘了腳騰騰，試作巴談卻解譍。不為遊人問鄉里，豈知身是錦城僧。方丈門開怪不迎，給孤邀供未還城。興來且作尋安道，醉後何須覓老兵。夜半幽夢覺，稍聞竹葦聲。起續凍折弦，為鼓一再行。曲終天自明，玉樓已崢嶸。有懷二三子，落筆先飛霙。共為竹林會，身與孤鴻輕。秀語出寒餓，身窮詩乃亨。禪老復何為，笑指孤煙生。我獨念粲者，誰與予目成。梨花淡白柳深青，柳絮飛時花滿城。惆悵東欄二株雪，人生看得幾清明。寶雲樓閣鬧千門，林靜初無一鳥喧。閉戶莫教風掃地，捲簾疑有月臨軒。水光瀲灩猶浮碧，山色空濛已斂昏。乞得湯休奇絕句，始知鹽絮是陣言。病為兀兀安身物，酒作蓬蓬入腦聲。堪笑錢塘十萬戶，官家付與老書生。晚照餘喬木，前村起夕煙。棋聲虛閣上，酒味早霜前。遠謫何須恨，來遊不偶然。風光類吾土，乃是蜀江邊。放船江瀨淺，城郭近連村。水檻鬆筠靜，市橋燈火繁。誰家掛魚網，小舫系柴門。卜築計未定，何妨試買園。平明坐衙不暖席，歸來閉閣閒終日。臥聞客至倒屣迎，兩眼蒙籠餘睡色。城東泗水步可到，路轉河洪翻雪白。安得青絲絡駿馬，蹙踏飛波柳陰下。奮身三丈兩蹄間，振鬣長鳴聲自幹。少年狂興久已謝，但憶嘉陵繞劍關。劍關大道車方軌，君自不去歸何難。山中故人應大笑，築室種柳何時還。巖垂匹練千絲落，雷起雙龍萬物春。此水此茶俱第一，共成三絕景中人。鉛膏染髭鬚，旋露霜雪根。不如閉目坐，丹府夜自暾。誰知憂患中，方寸寓義軒。大雪從壓屋，我非兒女萱。平生學踵息，坐覺兩鐙溫。下馬作雪詩，滿地鞭箠痕。佇立望原野，悲歌為黎元。道逢射獵子，遙指狐兔奔。蹤跡尚可原，窟穴何足掀。寄謝李丞相，吾將反丘園。陌上花開蝴蝶飛，江山猶是昔人非。遺民幾度垂垂老，遊女長歌緩緩歸。蔥蒨門前路，行穿翠密中。卻來堂上看，巖谷意無窮。夭矯庭中檜，枯枝鵲踏消。瘦皮纏鶴骨，高頂轉龍腰。窈窕山頭井，潛通伏澗清。欲知深幾許，聽放轆轤聲。陌上山花無數開，路人爭看翠軿來。若為留得堂堂去，且更從教緩緩回。環非環，玦非玦，中有迷離玉兔兒。一似佳人裙上月，月圓還缺缺還圓，此月一缺圓何年。君不見鬥茶公子不忍鬥小團，上有雙銜綬帶雙飛鸞。生前富貴草頭露，身後風流陌上花。已作遲遲君去魯，猶教緩緩妾還家。白酒新開九醞，黃花已過重陽。身外徜來都似夢，醉裡無何即是鄉。東坡日月長。玉粉旋烹茶乳，金薤新搗橙香。強染霜髭扶翠袖。莫道狂夫不解狂。狂夫老更狂。仙衣不用剪刀裁，國色初酣卯酒來。太守問花花有語，為君零落為君開。萬戶春濃酒似油，想須百甕到床頭。主人日飲三千客，應笑窮官送督郵。小圃傍城郭，閉門芝術香。名隨市人隱，德與佳木長。元化善養性，倉公多禁方。所活不可數，相逢旋相忘。但喜賓客來，置酒花滿堂。我欲東南去，再觀雙檜蒼。山茶想出屋，湖橘應過牆。木老德亦熟，吾言豈荒唐。七尺頑軀走世塵，十圍便腹貯天真。此中空洞渾無物，何止容君數百人。何遜揚州又幾年，官梅詩興故依然。何人可復間季孟，與子不妨中聖賢。卜築君方淮上郡，歸心我已劍南川。此身正似蠶將老，更盡春光一再眠。驚人得佳句，或以傲王公。處士還清節，滑稽安足雄。深沉似康樂，簡遠到安豐。一點無俗氣，相期林下風。北方正氣名祛邪，東郊西應歸中華。離南為室坎為家，先凝白雪生黃芽。黃河流駕紫河車，水精池產紅蓮花。赤龍騰霄驚盤蛇，奼女含笑嬰兒呀。十二樓瞰靈泉窪，華池玉液陰交加。子馳午前無停差，三田聚寶真生涯。龜精鳳髓填谽谺，天地駭有鬼神嗟。一丹休別內外砂，長修久餌須升遐。腸中澄結無餘祖，俗骨變換顏如葩。哀哉世人爭齒牙，指偽為真正為哇。輕肥甘美形驕奢，譎詭詐妄言矜誇。游魚在網兔在罝，一氣頓盡猶嘔啞。餘生所託誠棲槎，九原枯髀如亂麻。胡不斷眾如鏌邪，空與利名交撐拏。胡不騰踏如文騧，可惜貪愛相漫洿。真心道意非不嘉，餐金閒暇非虛譁。何須橫議相疵瘕，眾口併發鳴群鴉。安知聚散同魚蝦，自纏如繭居如蝸。日懷嗔喜甘籠笯，其去死地猶獵豭。吾恨爾見有所遮，海波或到驚井蛙。烏輪即晚蟾影斜，吾時俱睹超雲霞。歐倩腰支柳一渦，小梅催拍大梅歌。舞餘片片梨花落，爭奈當塗風物何。山前江水流浩浩，山上蒼蒼松柏老。舟中行客去紛紛，古今換易如秋草。空山樓觀何崢嶸，真人王遠陰長生。飛符御氣朝百靈，悟道不復誦《黃庭》。龍車虎駕來下迎，去如旋風摶紫清。真人厭世不回顧，世間生死如朝暮。學仙度世豈無人，餐霞絕粒長辛苦。安得獨従逍遙君，泠然乘風駕浮雲，超世無有我獨行。卻狄安諸夏，先王社稷臣。固應祠百世，何止活千人。定策天知我，忘家帝念親。萬方何以報，得疾為勤民。已外浮名更外身，區區雷電若為神。山頭只作嬰兒看，無限人間失箸人。我本海南民，寄生西蜀州。忽然跨海去，譬如事遠遊。平生生死夢，三者無劣優。知君不再見，欲去且少留。海山兜率兩茫然，古寺無人竹滿軒。白鶴不留歸後語，蒼龍猶是種時孫。兩叢恰似蕭郎筆，十畝空懷渭上村。欲把新詩問遺像，病維摩詰更無言。絳侯百萬兵，尚畏書牘背。功名意不已，數與危機會。我公抱絕識，凜凜鎮橫潰。欲收伊呂跡，遠與巢由對。誓言雖未従，久已斷諸內。區區為懷祖，頗覺羲之隘。此身隨造物，一葉舞澎湃。田園不早定，歸宿終安在。彼美石淙莊，每到百事廢。泉流知人意，屈折作濤瀨。寒光洗肝膈，清響跨竽籟。我舊門前客，放言不自外。園中亦何有，薈蔚可勝計。請公試回首，歲晚餘蒼檜。憶昔射策幹先皇，珠簾翠幄分兩廂。紫衣中使下傳詔，跪捧冉冉聞天香。仰觀眩晃目生暈，但見曉色開扶桑。迎陽晚出步就坐，絳紗玉斧光照廊。野人不識日月角，彷彿尚記重瞳光。三年歸來真一夢，橋山鬆檜悽風霜。天容玉色誰敢畫，老師古寺晝閉房。夢中神授心有得，覺來信手筆已忘。幅巾常服儼不動，孤臣入門涕自滂。元老侑坐鬚眉古，虎臣立侍冠劍長。平生慣寫龍鳳質，肯顧草間猿與獐。都人踏破鐵門限，黃金白璧空堆床。爾來摹寫亦到我，謂是先帝白髮郎。不須覽鏡坐自了，明年乞身歸故鄉。北風吹寒江，來自兩山口。初聞似搖扇，漸覺平沙走。飛雲滿巖谷，舞雪穿窗牖。灘下三日留，識盡灘?一作山?前叟。孤舟倦鴉軋，短纜困牽揉。嘗聞不終朝，今此何其久。只應留遠人，此意固亦厚。吾今幸無事，閉戶為飲酒。百重堆案掣身閒，一葉秋聲對榻眠。床下雪霜侵戶月，枕中琴築落階泉。崎嶇世味嘗應遍，寂寞山棲老漸便。惟有憫農心尚在，起瞻雲漢更茫然。帝遣銀河一派垂，古來惟有謫仙詞。飛流濺沫知多少，不與徐凝洗惡詩。亭亭石塔東峰上，此老初來百神仰。虎移泉眼趁行腳，龍作浪花供撫掌。至今遊人灌濯罷，臥聽空階環玦響。故知此老如此泉，莫作人間去來想。昔我初來時，水東有幽宅。晨與鴉鵲朝，暮與牛羊夕。誰令遷近市，日有造請役。歌呼雜閭巷，鼓角鳴枕蓆。出門無所詣，樂事非宿昔。病瘦獨彌年，束薪與誰析。粲粲五色羽，炎方鳳之徒。青黃縞玄服，翼衛兩紱朱。仁心知閔農，常告雨霽符。我窮惟四壁，破屋無瞻烏。惠然此粲者，來集竹與梧。鏘鳴如玉佩，意欲相嬉娛。寂寞兩黎生，食菜真臞儒。小圃散春物，野桃陳雪膚。舉杯得一笑，見此紅鸞雛。高情如飛仙，未易握粟呼。胡為去復來，眷眷豈屬吾。迴翔天壤間，何必此懷都。洄潭轉碕岸，我作江郊詩。今為一廛氓，此邦乃得之。葺為無邪齋，思我無所思。古觀廢已久，白鶴歸何時。我豈丁令威，千歲復還茲。江山朝福地，古人不我欺。別期漸近不堪聞，風雨蕭蕭已斷魂。猶勝相逢不相識，形容變盡語音存。江干高居堅關扃，犍耕躬稼角掛經。篙竿系舸菰交隔，笳鼓過軍雞狗驚。解襟顧景各箕踞，擊劍賡歌幾舉觥。荊笄供膾愧攪聒，乾鍋更戛甘瓜羹。平明已報百吏散，半日來陪二子閒。立鵲低昂煙雨裡，行人出沒樹林間。西行度連山，北出臨漢水。漢水蹙成潭，旋轉山之趾。禪房久已壞，古甃含清泚。下有仲宣欄，綆刻深容指。回頭望西北，隱隱龜背起。傳雲古隆中，萬樹桑柘美。月炯轉山曲，山上見洲尾。綠水帶平沙，盤盤如抱珥。山川近且秀，不到懶成恥。問之安能詳，畫地費簪箠。諸葛來西國，千年愛未衰。今朝遊故里，蜀客不勝悲。誰言襄陽野，生此萬乘師。山中有遺貌，矯矯龍之姿。龍蟠山水秀，龍去淵潭移。空餘蜿蜒跡，使我寒涕垂。帝息此壤，以藩幽臺。有神司之，隨取而培。帝敕下民，無敢或開。惟帝不言，以雷以雨。惟民知之，幸帝之怒。帝茫不知，誰敢以告。帝怒不常，下土是震。使民前知，是役於民。無是墳者，誰取誰幹。惟其的之，是以射之。茫茫清泗遶孤岑，歸路相將得暫臨。試著芒鞋穿犖确，更然鬆炬照幽深。縱令司馬能鑱石，奈有中郎解摸金。強寫蒼崖留歲月，他年誰識此時心。憶昔射策幹先皇，珠簾翠幄分兩廂。紫衣中使下傳詔，跪奉冉冉聞天香。仰觀眩晃目生暈，但見曉色開扶桑。迎陽晚出步就坐，絳紗玉斧光照廊。野人不識日月角，彷佛尚記重瞳光。三年歸來真一夢，橋山鬆檜悽風霜。天容玉色誰敢畫，老師古寺書閉房。夢中神授心有得，覺來信手筆已忘。幅巾常服儼不動，孤臣入門涕自滂。元老侑坐鬚眉古，虎臣立侍冠劍長。平生慣寫龍鳳質，肯顧草間猿與獐。都人踏破鐵門限，黃金白璧空堆床。爾來摹寫亦到我，謂是先帝白髮郎。不須覽鏡坐自了，明年乞身歸故鄉。三旬已過黃梅雨，萬里初來舶趠風。幾處縈迴度山曲，一時清駛滿江東。驚飄蔌蔌先秋葉，喚醒昏昏嗜睡翁。欲作蘭臺快哉賦，卻嫌分別問雌雄。東晉巾車令，西京執戟郎。甘心向山水，結髮事文章。故自輕千戶，何曾羨一囊。才高鬼神惡，骨朽姓名芳。庾嶺銘旌暗，秦淮舊宅荒。吾詩不用刻，妙語有黃香。（黃魯直〔為庖民〕作哀詞。）暗麝著人簪茉莉，紅潮登煩醉檳榔。湖上秋風聚螢苑，門前春浪散花洲。皎皎穿雲月，青青出水荷。文章工點?<黑南>，忠義老研磨。偉節何須怒，寬饒要少和。吾衰此無用，寄與小東坡。（遠為人類予。）黃葉山川知晚秋，小蟲催女獻功裘。老鬆閱世臥雲壑，挽著蒼江無萬牛。君不見成都畫手開十眉，橫雲卻月爭新奇。遊人指點小顰處，中有漁陽胡馬嘶。又不見王孫青瑣橫雙碧，腸斷浮空遠山色。書生性命何足論，坐費千金買消渴。爾來喪亂愁天公，謫向君家書硯中。小窗虛幌相嫵媚，令君曉夢生春紅。毗耶居士談空處，結習已空花不住。試教天女為磨鉛，千偈瀾翻無一語。道人出山去，山色如死灰。白雲不解笑，青松有餘哀。忽聞道人歸，鳥語山容開。神光出寶髻，法雨洗浮埃。想見南北山，花發前後臺。寄聲問道人，借禪以為詼。何所聞而去，何所見而回。道人笑不答，此意安在哉。昔年本不住，今者亦無來。此語竟非是，且食白楊梅。謫居澹無事，何異老且休。雖過靖節年，未失斜川遊。春江淥未波，人臥船自流。我本無所適，泛泛隨鳴鷗。中流遇洑洄，舍舟步層丘。有口可與飲，何必逢我儔。過子詩似翁，我唱而軋酬。未知陶彭澤，頗有此樂不。問點爾何如，不與聖同憂。問翁何所笑，不為由與求。歲暮自急景，我閒方緩觴。歡飲西湖晚，步轉北渚長。地坐略少長，意行無澗岡。久知薺麥青，稍喜榆柳黃。盎盎春欲動，瀲瀲夜未央。水天鷗鷺靜，月露鬆檜香。撫景方晼晚，懷人重淒涼。豈無一老兵，坐念兩歐陽。我意正麋鹿，君材亦珪璋。此會不可再，此嘆不可忘。我生孤癖本無鄰，老病年來益自珍。肯對紅裙辭白酒，但愁新進笑陳人。北山怨鶴休驚夜，南畝巾車欲及春。多謝清詩屢推轂，犭希膏那解轉方輪。（來詩有云霄滿輪之句。）湖上秋風聚螢苑，門前春浪散花洲。羨君飄蕩一虛舟，來作錢塘十日遊。水洗禪心都眼淨，山供詩筆總眉愁。雪中乘興真聊爾，春盡思歸卻罷休。何日五湖従范蠡，種魚萬尾橘千頭。槐花黃，舉子忙；促織鳴，懶婦驚。年年芳信負紅梅，江畔垂垂又欲開。珍重多情關令尹，直和根撥送春來。早知身寄一漚中，晚節尤驚落木風。（近聞莘老、公擇皆逝，故有此句。）昨夢已論三世事，歲寒猶喜五人同。（軾與子中、彥祖、子敦、完夫同試舉人景德寺，今皆健。）雨餘北固山圍座，春盡西湖水映空。差勝四明狂監在，更將老眼犯塵紅。叩檻出魚鱉，詩成一笑粲。為君栽向南堂下，記取他年著子時。酸釅不堪調眾口，使君風味好攢眉。潘郎曉踏河陽春，明珠白璧驚市人。那知望拜馬蹄下，胸中一斛泥與塵。何似墨潘穿破褐，琅琅翠餅敲玄笏。布衫漆黑手如龜，未害冰壺貯秋月。世人重耳輕目前，區區張李爭媸妍。一朝入海尋李白，空看人間畫墨仙。清風肅肅搖窗扉，窗前修竹一尺圍。紛紛蒼雪落夏簟，冉冉綠霧沾人衣。日高山蟬抱葉響，人靜翠羽穿林飛。道人絕粒對寒碧，為問鶴骨何緣肥。墨月黳雲脫太清，海風吹上筆頭輕。瑣窗冷透芙蓉碧，定有新明到九成。奇逸多聞老敬通，何人慷慨解憐翁。十年簿領催衰白，一笑江山發醉紅。聞道賦詩臨北固，未應舉扇向西風。叩頭莫喚無家客，歸掃岷峨一畝宮。烏府先生鐵作肝，霜風捲地不知寒。猶嫌白髮年前少，故點紅燈雪裡看。他日卜鄰先有約，待君投紱我休官。如今且作華陽服，醉唱儂家七返丹。歲寒冰冷天地閉，為我起{上左幸右丸下蟲}鞭魚龍。臣聞帝武造周，已兆興王之跡；日符祚漢，實開受命之祥。非天私我有邦，惟聖乃作神主。仰止誕彌之慶，集於建醜之正。瑞玉旅庭，爰講比鄰之好；虎臣在泮，復通西域之琛。式燕示慈，與人均福。恭惟皇帝陛下，睿思冠古，浚哲自天。煥乎有文，日講六經之訓；述而不作，思齊累聖之仁。夷夏宅心，神人協德。卜年七百，方過歷以承天；有臣三千，鹹一心而戴後。彤庭振萬，玉座傳觴。誦干戈載戢之詩，作君臣相悅之樂。斯民何幸，白首太平。臣猥以微生，親逢盛日。始慶猗蘭之會，願賡擊壤之音。下采民言，上陳口號。凜凜重瞳日月新，四方驚喜識天人。共知若木初升旦，且種蟠桃莫計春。請吏黑山歸屬國，給扶黃髮拜嚴宸。紫皇應在紅雲裡，試問清都侍從臣。問信風篁嶺下梅。夢迴聞雨聲，喜我菜甲長。平明江路溼，並岸飛兩槳。天公真富有，膏乳瀉黃壤。霜根一蕃滋，風葉漸俯仰。未任筐筥載，已作杯案想。艱難生理窄，一味敢專饗。小摘飯山僧，清安寄真賞。芥藍如菌蕈，脆美牙頰響。白菘類羔豚，冒土出蹯掌。誰能視火候，小灶當自養。虛飄飄，畫檐蛛結網，銀漢鵲成橋。塵漬雨桐葉，霜飛風柳條。露凝殘點見紅日，星曳餘光橫碧霄。虛飄飄，比浮名利猶堅牢。東鄰多白楊，夜作雨聲急。窗下獨無眠，秋蟲見燈入。溪山雪月兩佳哉，賓主談鋒夜轉雷。猶言不見戴安道，為問適従何處來。六花薝蔔林間佛，九節菖蒲石上仙。何似東坡鐵拄杖，一時驚散野狐禪。吾今那復夢周公，尚喜秋來過故宮。翠鳳舊依山硉兀，清泉長與世窮通。至今遊客傷離黍，故國諸生詠雨蒙。牛酒不來烏鳥散，白楊無數暮號風。千年古木臥無梢，浪卷沙翻去似瓢。幾度過秋生蘚暈，至今流潤應江潮。泫然疑有蛟龍吐，斷處人言霹靂焦。材大古來無適用，不須鬱郁慕山苗。紅手素絲千字錦，故人新曲九迴腸。風吹絮雪愁縈骨，淚灑縑書恨見郎。人日滯留江上村，定知芳草怨王孫。題詩寄遠方揮翰，扶杖登高獨出門。柳色忍看成感嘆，花前歸思自飛翻。浮陽披凍雖才弄，已覺春工漏一元。羞看一首迴文錦，錦似文君別恨深。頭白自吟悲賦客，斷腸愁是斷絃琴。似聞高隱在前村，坐膝扶床戲子孫。自賞春光攜桂酒，喜逢晴色款柴門。屏間帶日金人活，頭上迎風綵勝翻。蓬鬢扶疏吾老矣，豈能舊貌改新元。擾擾萬生同大塊，槍榆不羨培風背。青丘已吞雲夢芥，黃河復繚天門帶。長譏韓子隘且陋，一飽鯨魚何足膾。東坡也是可憐人，披抉泥沙收細碎。逝將歸修八節灘，又欲往釣七裡瀨。正似此魚逃網中，未與造物遊數外。且將新句調二子，湖上秋高風月會。為君更喚木腸兒，卻扣兩舷歌小海。金沙泉湧雪濤香，灑作醍醐大地涼。倒浸九天河影白，遙通百穀海聲長。僧來汲月歸靈石，人到尋源宿上方。更續茶經校奇品，山瓢留待羽仙嘗。老境於吾漸不佳，一生拗性舊秋崖。笑人煮積何時熟，生啖青青竹一排。白簡威猶凜，青山興已aa6。鶴閒雲作氅，駝臥草埋峰。跪履若可教，卜鄰應見容。因公問回老，何處定相逢。太常齋未解，不肯對纖穠。只遣三千履，來遊十二峰。林空答清唱，潭淨寫衰容。歸去瑤臺路，還應月下逢。十年歸夢寄西風，此去真為田舍翁。剩覓蜀岡新井水，要攜鄉味過江東。道人勸飲雞蘇水，童子能煎罌粟湯。暫借藤床與瓦枕，莫教辜負竹風涼。此生已覺都無事，今歲仍逢大有年。山寺歸來聞好語，野花啼鳥亦欣然。年來轉覺此生浮，又作三吳浪漫遊。忽見東平孟君子，夢中相對說黃州。湛湛清池五月寒，小山無數碧巑岏。aa29杉戢戢三千本，且作凌雲合抱看。知君此去便歸耕，笑指孤舟一葉輕。待向三茅乞靈雨，半篙流水贈君行。蜀江久不見滄浪，江上枯槎遠可將。去國尚能三犢載，汲泉何愛一夫忙。崎嶇好事人應笑，冷淡為歡意自長。遙想納涼清夜永，窗前微月照汪汪。千年古木臥無梢，浪卷沙翻去似瓢。幾度過秋生蘚暈，至今流潤應江潮。泫然疑有蛟龍吐，斷處人言霹靂焦。材大古來無適用，不須鬱郁慕山苗。但向起時作，還於作處收。蛟龍莫放睡，雷雨直須休。要會無窮火，嘗觀未盡油。夜深人散後，惟有一燈留。自昔懷清賞，神遊杳靄間。如今不是夢，真個在盧山。西來煙障塞空虛，灑遍秋田雨不如。新法清平那有此，老身窮苦自招渠。無人可訴烏銜肉，憶弟難憑犬寄書。自笑迂疏皆此類，區區猶欲理蝗餘。霜風漸欲作重陽，熠熠溪邊野菊黃。久廢山行疲犖确，尚能村醉舞淋浪。獨眠林下夢魂好，回首人間憂患長。殺馬毀車従此逝，子來何處問行藏。芒鞋青竹杖，自掛百錢遊。可怪深山裡，人人識故侯。燁燁蒼龍宿，騰光射斗杓。嘉時鍾間氣，□契在叢霄。感會風雲際，承恩雨露朝。史才資筆削，使指載歌謠。十載霜威重，＊連弊俗消。賜環歸畫省，鳴玉率英寮。典禮還諮伯，寅□合佐堯。讜言文石陛，正色紫宸朝。共說門闌喜，誰雲天路遙。一龍今在沼，三鳳並儀□。道在須調鼎，謀深鄙□貂。高情真邈邈，逸氣更飄飄。仙果雖遲熟，靈椿信後凋。東山何足羨，會是躡松喬。蒜山渡口挽歸艎，朱雀橋邊看道裝。供帳已應煩百兩，擊鮮毋久溷諸郎。問禪時到長幹寺，載酒閒過綠野堂。此味只憂兒輩覺，逢人休道北窗涼。結根豈殊眾，修柯獨出林。孤高不可恃，歲晚霜風侵。即聚伏波米，還數魏舒籌。應笑蘇夫子，僥倖得湖州。巴俗深留客，吳儂但憶歸。直知難共語，不是故相違。東縣聞銅臭，江陵換夾衣。丁寧巫峽雨，慎莫暗朝暉。長安大雪年，束薪抱衾裯。雲安市無井，鬥水寬百憂。今我逃空谷，孤城嘯鵂鶹。得米如得珠，食菜不敢留。況有松風聲，釜鬲鳴颼颼。瓦盎深及膝，時復冷暖投。明燈一爪剪，快若鷹辭韝。天低瘴雲重，地薄海氣浮。土無重膇藥，獨以薪水瘳。誰能更包裹，冠履裝沐猴。吾州之豪任公子，少年盛壯日千里。無媒自進誰識之，有才不用今老矣。別來十年學不厭，讀破萬卷詩愈美。黃州小郡隔溪谷，茅屋數家依竹葦。知命無憂子何病，見賢不薦誰當恥。平泉老令更可悲，六十青衫貧欲死。桐鄉遺老至今泣，潁川大姓誰能箠。因君寄聲問訊息，莫對黃鷂矜爪觜。靄靄龍旗色，琅琅木鐸音。數行寬大詔，四海發生心。道喪雖雲久，吾猶及老成。如今各衰晚，那更治刑名。懶惰便樗散，疏狂託聖明。阿奴須碌碌，門戶要全生。舊隱三年別，杉鬆好在不。我今尚眷眷，此意恐悠悠。閉戶時尋夢，無人可說愁。還來送別處，雙淚寄南州。昔我先君子，仁孝行於家。家有五畝園，麼鳳集桐花。是時烏與鵲，巢*可俯拏。憶我與諸兒，飼食觀群呀。里人驚瑞異，野老笑而嗟。雲此方乳哺，甚畏鳶與蛇。手足之所及，二物不敢加。主人若可信，眾鳥不我遐。故知中孚化，可及魚與豭。柯侯古循吏，悃愊真無華。臨漳所全活，數等江干沙。仁心格異族，兩鵲棲其衙。但恨不能言，相對空楂楂。善惡以類應，古語良非誇。君看彼酷吏，所至號鬼車。楚山鐵炭皆奇物，知君欲斫奸邪窟。屬鏤無眼不識人，楚國何曾斬無極。玉川狂直古遺民，救月裁詩語最真。千里妖蟆一寸鐵，地上空愁蟣蝨臣。愛竹能延客，求詩剩掛牆。風梢千纛亂，月影萬夫長。谷鳥驚棋響，山蜂識酒香。只應陶靖節，會聽北窗涼。高會日陪山簡醉，狂言屢發次公醒。酒如人面天然白，山向吾曹分外青。江上飛雲來北固，檻前修竹憶南屏。六朝興廢餘丘壠，空使奸雄笑寧馨。鬱郁蒼梧海上山，（東海鬱州山，雲自蒼梧浮來。）蓬萊方丈有無間。舊聞草木皆仙藥，欲棄妻孥守市闤。雅志未成空自嘆，故人相對若為顏。酒醒卻憶兒童事，長恨雙鳧去莫攀。（陳曾令鄉邑。）老手便劇郡，高懷厭承明。聯紆東陽綬，一濯滄浪纓。東陽佳山水，未到意已清。過家父老喜，出郭壺漿迎。子行得所願，愴悢居者情。吾君方急賢，日旰坐邇英。（邇英，閣名。）黃金招樂毅，白璧賜虞卿。子不少自貶，陳義空崢嶸。古稱為郡樂，漸恐煩敲搒。臨分敢不盡，醉語醒還驚。萬松嶺上黃千葉，載酒年年踏鬆雪。劉郎去後誰復來，花下有人心斷絕。東齋夜坐搜雪句，兩手龜坼霜須折。無情豈亦畏嘲弄，穿簾入戶吹燈滅。紛紛兒女爭所似，碧海長鯨君未掣。朝來雲漢接天流，顧我小詩如點纈。歐陽趙陳在戶外，急掃中庭鋪木屑。交遊雖似雪柏堅，聚散行作風花瞥。晴光融作一尺泥，歸有何事真無說。泥幹路穩放君去，莫倚馬蹄如踣鐵。任從酒滿翻香縷，不願書來系彩箋。半接西湖橫綠草，雙垂南浦拂紅蓮。階下有龍潭，一泓寒且碧。不須撫兩掌，流出仙人液。壁上墨君不解語，見之尚可消百憂。而況我友似君者，素節凜凜欺霜秋。清詩健筆何足數，逍遙齊物追莊周。奪官遣去不自沉，曉梳脫髮誰能收。江邊亂山赤如赭，陵陽正在千山頭。君知遠別懷抱惡，時遣墨君消我愁。筆與子皆逝，詩今誰為新。空遺運斤質，卻吊斷絃人。晏嬰不滿六尺長，高節萬仞陵首陽。青衫白髮不自嘆，富貴在天那得忙。十年閉戶樂幽獨，百金購書收散亡。朅來東觀弄丹墨，聊借舊史誅奸強。孔融不肯下曹操，汲黯本自輕張湯。雖無尺箠與寸刃，口吻排擊含風霜。自言靜中閱世俗，有似不飲觀酒狂。衣巾狼藉又屢舞，旁人大笑供千場。交朋翩翩去略盡，惟我與子猶彷徨。世人共棄君獨厚，豈敢自愛恐子傷。朝來告別驚何速，歸意已逐徵鴻翔。匡廬先生古君子，掛冠兩紀鬢未蒼。定將文度置膝上，喜動鄰里烹豬羊。君歸為我道姓字，幅巾他日容登堂。大雅初微缺，流風困暴豪。張為詞客賦，變作楚臣騷。展轉更崩壞，紛綸閱俊髦。地偏蕃怪產，源失亂狂濤。粉黛迷真色，魚蝦易豢牢。誰知杜陵傑，名與謫仙高。掃地收千軌，爭標看兩艘。詩人例窮苦，天意遣奔逃。塵暗人亡鹿，溟翻帝斬鰲。艱危思李牧，述作謝王褒。失意各千里，哀鳴聞九皋。騎鯨遁滄海，捋虎得綈袍。巨筆屠龍手，微官似馬曹。迂疏無事業，醉飽死遊遨。簡牘儀刑在，兒童篆刻勞。今誰主文字，公合把旌旄。開卷遙相憶，知音兩不遭。般斤思郢質，鯤化陋aa2濠。恨我無佳句，時蒙致白醪。殷勤理黃菊，未遣沒蓬蒿。寒雞知將晨，飢鶴知夜半。亦如老病客，遇節常感嘆。光陰等敲石，過眼不容玩。親友如摶沙，放手還復散。羈孤每自笑，寂寞誰肯伴。元達號神君，（晉循吏喬智明，字元達。）高論森月旦。紀明本賢將，（段釋之本將家。）汩沒事堆案。欣然肯相顧，夜閣燈火亂。盤空愧不飽，酒薄僅堪盥。雍容許著帽，不怪安石緩。雖無窈窕人，清唱弄珠貫。幸有縱橫舌，說劍起慵懦。二豪沉下位，闇火埋溼炭。豈似草玄人，默默老儒館。行看富貴逼，炙手借餘暖。應念苦思歸，登樓賦王粲。經明宣城宰，家此百尺瀾。鄭翁不量力，敢以非意幹。玄黃雜兩戰，絳青表雙蟠。（事見《龍公碑》。）烈氣斃強敵，仁心惻飢寒。精誠禱必赴，苟簡求亦難。蕭條麥麰枯，浩蕩日月寬。念子無吏責，十日勤徵鞍。春蔬得雨雪，少助先生盤。龍不憚往來，而我獨宴安。閉閣默自責，神交清夜闌。投章獻策謾多談，能雪冤忠死亦甘。一片丹心天日下，數行清淚嶺雲南。光榮歸佩呈佳瑞，瘴癘幽居弄晚嵐。從此西風瘐梅謝，卻迎誰與馬毿毿。夢時良是覺是非，汲井埋盆故自旖。但見玉峰橫太白，便從鳥道絕峨眉。秋風興作煙雲意，曉日令涵草木姿。一點空明是何處，老人真欲住仇池。謂公方壯須似雪，謂公已老光浮頰。朅來湖上飲美酒，醉後劇談猶激烈。湖邊草木新著霜，芙蓉晚菊爭煌煌。插花起舞為公壽，公言百歲如風狂。赤松共遊也不惡，誰能忍飢啖仙藥。已將壽夭付天公，彼徒辛苦吾差樂。城上烏棲暮靄生，銀釭畫燭照湖明。不辭歌詩勸公飲，坐無桓伊能撫箏。斯人何似似春雨，歌舞農夫怨行路。君看永叔與元之，坎軻一生遭口語。兩翁當年鬢未絲，玉堂揮翰手如飛。教得滁人解吟詠，至今里巷嘲輕肥。君家聯翩盡卿相，獨來坐嘯溪山上。笑捐浮利一雞肋，多取清名幾熊掌。丈夫自重貴難售，兩翁今與青山久。後來太守更風流，要伴前人作詩瘦。我倦承明苦求出，到處遺蹤尋六一。憑君試與問琅邪，許我來遊莫難色。十載遊名山，自制山中衣。願言畢婚嫁，攜手老翠微。不悟俗緣在，失身蹈危機。刑名非夙學，陷阱損積威。遂恐生死隔，永與雲山違。今日復何日，芒鞋自輕飛。稽首兩足尊，舉頭雙涕揮。靈山會未散，八部猶光輝。願從二聖往，一洗千劫非。徘徊竹溪月，空翠搖煙霏。鐘聲自送客，出谷猶依依。回首吾家山，歲晚將焉歸。無事此靜坐，一日似兩日。若活七十年，便是百四十。黃金幾時成，白髮日夜出。開眼三千秋，速如駒過隙。是故東坡老，貴汝一念息。時來登此軒，目送過海席。家山歸未能，題詩寄屋壁。塵容已似服轅駒，野性猶同縱壑魚。出入巖巒千仞表，較量筋力十年初。雖無窈窕驅前馬，還有鴟夷掛後車。莫笑吟詩淡生活，當令阿買為君書。清溪到山盡，飛路盤空小。紅亭與白塔，隱見喬木杪。中休得小庵，孤絕寄雲表。洞庭在北戶，雲水天渺渺。庵僧俗緣盡，淨業洗未了。十年畫鵲竹，益以詩自繞。高堂儼像設，禪室各深窈。奔泉何處來，華屋過溪沼。何山隔幽谷，去路清且悄。長鬆度翠蔓，絕壁掛啼鳥。我友自杭來，尚嘆所歷少。歸途風雨作，一洗紅日燎。俄驚萬竅號，黑霧卷蓬蓼。舟人紛變色，坐羨輕鷗矯。我獨喚酒杯，醉死勝流殍。書生例強狠，造物空煩擾。更將掀舞勢，把燭畫風筱。美人為破顏，正似腰支嫋。明朝更陳跡，清景墮空杳。作詩記餘歡，萬古一昏曉。南遷欲舉力田科，三徑初成樂事多。豈意殘年踏朝市，有如疲馬畏陵坡。羨君同甲心方壯，笑我無聊鬢已皤。何日西湖尋舊賞，淡煙疏雨暗漁蓑。孤雲出岫豈求伴，錫杖凌空自要飛。為問庭鬆尚西指，不知老壯幾年歸。既聚伏波米，還數魏舒籌。應笑蘇夫子，僥倖得湖州。使君閒如雲，欲出誰肯伴。清風獨無事，一嘯亦可喚。來従白蘋洲，吹我明月觀。門前遠行客，青衫流白汗。問子何匆匆，王事不可緩。故人錢與李，清廟兩圭瓚。蔚為萬乘器，尚記溝中斷。子亦東南珍，價重不可算。別情何以慰，酒盡對空案。惟持一榻涼，勸子巾少岸。此風那復有，塵土飛灰炭。欲寄二大夫，發發不可絆。良辰易失，四者難並。故人相逢，五斗徑醉。況中年離合之感，正寒食清明之間。時乎不可再來，賢者而後樂此。恭惟提刑學士，才本天授，學為人師。事業存乎斯民，文章蓋其餘事。望之已試於馮翊，翁子暫還於會稽。知府學士，接好鄰邦，締交冊府。莫逆之契，義等於天倫；不腆之辭，意勤於地主。力講兩君之好，可無七字之詩。欲使異時，傳為盛事。雲間畫鼓疊春雷，千騎尋芳戲馬臺。半道已逢山簡醉，萬人爭看謫仙來。淮西按部威尤凜，歷下懷仁首重回。還把去年留客意，折花臨水更徘徊。風浪忽如此，吾行欲安歸。掛帆卻西邁，此計未為非。洪澤三十里，安流去如飛。居民見我還，勞問亦依依。攜酒就船賣，此意厚莫違。醒來夜已半，岸木聲向微。明日淮陰市，白魚能許肥。我行無南北，適意乃所祈。何勞弄澎湃，終夜搖窗扉。妻孥莫憂色，更有篋中衣。窗搖細浪魚吹日，手弄黃花蝶透衣。不覺春風吹酒醒，空教明月照人歸。一一窗扉面水開，更於何處覓蓬萊。天香滿袖人知否，曾到旃檀小殿來。安石榴花開最遲，絳裙深樹出幽菲。吾廬想見無限好，客子倦遊胡不歸。坐上一樽雖得滿，古來四事巧相違。令人卻憶湖邊寺，垂柳陰陰晝掩扉。幽香結淺紫，來自孤雲岑。骨香不自知，色淺意殊深。移栽青蓮宇，遂冠薝蔔林。紉為楚臣佩，散落天女襟。君持風霜節，耳冷歌笑音。一逢蘭蕙質，稍回鐵石心。置酒要妍暖，養花須晏陰。及此陰睛間，恐致慳牆霖。彩雲智易散，鷤鴃憂先吟。明朝便陳跡，試著丹青臨。天壤之間，水居其多。人之往來，如鵜在河。順水而行，雲馳鳥疾。維水之利，千里咫尺。亂流而涉，過膝則止。維水之害，咫尺千里。沔彼濫觴，蛙跳儵遊。溢而懷山，宰禹所憂。豈無一木，支此大壞。舞於盤渦，冰折雷解。坐使此邦，畫為兩州。雞犬相聞，胡越莫救。允毅何公，甚勇於仁。始作石樑，其艱其勤。將作復止，更此百難。公心如鐵，非石則堅。公以身先，民以悅使。老壯負石，如負其子。疏為玉虹，隱為金堤。直欄橫檻，百賈所棲。我來與公，同載而出。讙呼填道，抱其馬足。我嘆而言，視此滔滔。未見剛者，孰為此橋。願公千歲，與橋壽考。持節復來，以慰父老。如朱仲卿，食於桐鄉。我作銘詩，子孫不忘。乞得紛紛擾擾身，結茅都嶠與仙鄰。少而寡慾顏常好，老不求名語益真。許邁有妻還學道，陶潛無酒亦従人。相隨十日還歸去，萬劫清遊結此因。詞源灩灩波頭展，清唱一聲巖谷滿。未容雪積句先高，豈獨湖開心自遠。雲山已作歌眉淺，山下碧流清似眼。樽前侑酒只新詩，何異書魚餐蠹簡。下馬逢佳客，攜壺傍小池。清風亂荷葉，細雨出魚兒。井好能冰齒，茶甘不上眉。歸途更蕭瑟，真個解催詩。明經宣城宰，家此百尺瀾。鄭公不量力，敢以非意幹。玄黃雜兩戰，絳青表雙蟠。烈氣死強敵，仁心惻飢寒。精誠禱必赴，苟簡求亦難。蕭條麥麰枯，洗盪日月寬。念子無吏責，十日勤徵鞍。春蔬得雨雪，少助先生盤。龍不憚往來，而我獨宴安。閉閣默自責，神交清夜闌。湖上移魚子，初生不畏人。自從識鉤餌，欲見更無因。江郊蔥曨，雲水蒨絢。碕岸鬥入，洄潭輪轉。先生悅之，布席閒燕。初日下照，潛鱗俯見。意釣忘魚，樂此竿線。優哉悠哉，玩物之變。吳興有君子，淡如朱絲琴。一唱三太息，至今有遺音。嗟餘與夫子，相避如辰參。（退翁官於蜀，餘在京師，餘歸而退翁去。及餘官於吳興，則退翁亡矣。）猶喜見諸郎，窈然清且深。異時多良士，末路喪初心。我生不有命，其肯枉尺尋。雨過郊原一番新，尋芳車馬踏無塵。普天冷食聞前古，蕭寺清遊屬兩人。不作佺期問新曆，頗同之問感餘春。明年歸藉梨花上，應會群賢及四鄰。老守厭簿書，先生罷函丈。風流魏晉間，談笑義皇上。河洪忽已過，水色綠可釀。君無輕此樂，此樂清且放。閨庭蘭玉照鄉閭，自昔雖貧樂有餘。豈獨家人在中饋，卻因麟趾識關睢。雲軿忽已歸仙府，喬木依然擁舊廬。忍把還鄉千斛淚，一時灑向老萊裾。滿地春風掃落花，幾番曾醉長官衙。詩成錦繡開胸臆，論極冰霜繞齒牙。別後與誰同把酒，客中無日不思家。田園知有兒孫委，早晚扁舟到海涯。寒時便具熱時風，飢漢那知食藥功。莫怪禪師向西笑，緣師身在長安東。朝離新息縣，初亂一水碧。暮宿淮南村，已渡千山赤。麏鼯號古戍，霧雨暗破驛。回頭樑楚郊，永與中原隔。黃州在何許，想像雲夢澤。吾生如寄耳，初不擇所適。但有魚與稻，生理已自畢。獨喜小兒子，少小事安佚。相従艱難中，肝肺如鐵石。便應與晤語，何止寄衰疾。（時家在子由處，獨與兒子邁南來。）才名誰似廣文寒，月斧雲斤琢肺肝。玄晏一生都臥病，子云三世不遷官。幽蘭空覺香風在，宿草何曾淚葉幹。猶喜諸郎有曹志，文章還復富波瀾。小雪疏煙雜瑞光，清波寒引御溝長。曈曈日色籠丹禁，杳杳鞭聲出建章。鵷鷺偶叨陪下列，天閽聊啟望中央。歸來喜氣傾新句，滿座疑聞錦繡香。折臂三公未可知，會當千鎰訪權奇。勸君鬻駱猶閒事，腸斷閨中楊柳枝。天廄新頒玉鼻騂，故人共敝亦常情。相如雖老猶能賦，換馬還應繼二生。一篇瀧吏可書紳，莫向長沮更問津。老去常憂伴新鬼，歸來且喜是陳人。曾陪令尹蒼髯古，又見郎君白髮新。回首天涯一惆悵，卻登梅嶺望楓宸。青山只在古城隅，萬里歸來卜築初。會見四山朝鶴駕，更看二李控鯨魚。欲従抱朴傳家學，應怪中郎得異書。待我丹成馭風去，借君瓊佩與霞裾。?僕昔為開封幕，先公為赤令，暇日相與論內外丹，且出其丹示僕。今三十年，而見君曲江，同遊南華，行山水間數日，道舊感嘆，且勸我卜居於舒，故詩中皆及之。?富貴功名已兩忘，望高嵩華量包湘。還家傲似蒙莊子，定策忠於漢霍光。遠訪交親情益重，共論詩酒興偏長。園亭繼日休車馬，卻悔多年滯廟堂。步來禪榻畔，涼氣逼團蒲。花雨檐前亂，茶煙竹下孤。乘閒攜畫卷，習靜對香罏。到此忽終日，浮生一事無。老禪趺坐處，疏竹翠泠泠。秀色分鄰舍，清陰覆佛經。蕭蕭日暮雨，曳履繞方庭。雨折霜幹不耐秋，白花黃葉使人愁。月明小艇湖邊宿，便是江南鸚鵡洲。還朝如夢中，雙闕眩金碧。復穿鵷鷺行，強寄麋鹿跡。勞生苦晝短，展轉不能夕。默坐數更鼓，流水夜自逆。故人為我謀，此志何由畢。越吟知聽否，誰念病莊舄。（時方請越。）雜花狼藉佔春餘，芍藥開時掃地無。兩寺妝成寶瓔珞，一枝爭看玉盤盂。佳名會作新翻曲，絕品難逢舊畫圖。從此定知年穀熟，姑山親見雪肌膚。老來幾不辨西東，秋後霜林且強紅。眼暈見花真是病，耳虛聞蟻定非聰。酒醒不覺春強半，睡起常驚日過中。植杖偶逢為黍客，披衣閒詠舞雩風。仰看落蕊收鬆粉，俯見新芽摘杞叢。楚雨還昏雲夢澤，吳潮不到武昌宮。（黃州對岸武昌縣，有孫權故宮。）廢興古郡詩無數，寂寞閒窗易粗通。解組歸來成二老，風流他日與君同。花不能言意可知，令君痛飲更無疑。但持白酒勸嘉客，直待瓊舟覆玉彝。負郭相君初擇地，看羊屬國首吟詩。吾家豈與花相厚，更問殘芳有幾枝。北距飛狐信未通，夜來縛到稿街東。千年妖幼誰家婦，一國蒙茸無是公。丘首可憐迷故土，帝羓空用起腥風。長纓俘獻埋輪使，未問豺狼問此翁。倚天巉絕玉浮屠，肯與彭郎作小姑。獨秀江南知有意，要三二別四三壺。従君覓數珠，老境仗消遣。未敢轉千佛，且従千佛轉。儒生推變化，乾策數大衍。道士守玄牝，龍虎看舒捲。我老安能為，萬劫付一喘。默坐閱塵界，往來八十反。區區我所寄，蹙縮蠶在繭。適従海上回，蓬萊又清淺。少年多病怯杯觴，老去方知此味長。萬斛羈愁都似雪，一壺春酒若為湯。次韻樂著作天慶觀醮濁世紛紛肯下臨，夢尋飛步五雲深。無因上到通明殿，只許微聞玉佩音。紅薯與紫芽，遠插牆四周。且放幽蘭春，莫爭霜菊秋。窮冬出甕盎，磊落勝農疇。淇上白玉延，能復過此不，不思馬少遊。啼鴂催天明，喧喧相詆譙。暗蛩泣夜永，唧唧自相吊。飲風蟬至潔，長吟不改調。食土蚓無腸，亦自終夕叫。鳶貪聲最鄙，鵲喜意可料。皆緣不平鳴，慟哭等嬉笑。阮生已粗率，孫子亦未妙。道人開此軒，清坐默自照。衝風振河海，不能號無竅。累盡吾何言，風來竹自嘯。散人出入無町畦，朝遊湖北暮淮西。高安酒官雖未上，兩腳垂欲穿塵泥。與君聚散若雲雨，共惜此日相提攜。千搖萬兀到樊口，一箭放溜先鳧鷖。層層草木暗西嶺，瀏瀏霜雪鳴寒溪。空山古寺亦何有，歸路萬頃青玻璃。我今漂泊等鴻雁，江南江北無常棲。幅巾不擬過城市，欲踏徑路開新蹊。（路有直入寒溪不過武昌者。）卻憂別後不忍到，見子行跡空餘忄妻。吾儕流落豈天意，自坐迂闊非人擠。行逢山水輒羞嘆，此去未免勤鹽齏。何當一遇李八百，相哀白髮分刀圭。（李八百宅在筠州，〔相傳能拄拐日八百里。〕）瓶居本近危，甑墜不知完。夢求亡楚弓，笑解適越冠。忽然返自照，識我本來顏。歸路在腳底，殽潼失重關。屢從淵明遊，雲山出毫端。借君無絃琴，寓我非指彈。豈惟舞獨鶴，便可攝飛鸞。還將嶺茅瘴，一洗月闕寒。當年雙檜是雙音，相對無言老更恭。庭雪到腰埋不死，如今化作兩蒼龍。金橙縱復里人知，不見鱸魚價自低。須是松江煙雨裡，小船燒薤搗香齏。君恩浩蕩似陽春，合浦何如在海濱。莫趁明珠弄明月，夜深無數採珠人。送客歸來燈火盡。西樓淡月涼生暈。明日潮來無定準。潮來穩。舟橫渡口重城近。江水似知孤客恨。南風為解佳人慍。莫學時流輕久困。頻寄問。錢塘江上須忠信。江邊陣馬走千峰，問訊方知冀北空。尤物已隨清夢斷，?劉夢得以九華為造物一尤物。?真形猶在畫圖中。?道藏有《五嶽真形圖》。?歸來晚歲同元亮，卻掃何人伴敬通。賴有銅盆修石供，仇池玉色自璁瓏。?家有銅盆，貯仇池石，正綠色，有洞水達背。予又嘗以怪石供佛印師，作《怪石供》一篇。?寄語竹林社友，同書桂籍天倫。王郎獨為鬼錄，世間無此玉人。幼眇文章宜和寡，崢嶸肝肺亦交難。未能飛瓦彈清角，肯便投泥戲潑寒。忽見秋風吹洛水，遙知霜葉滿長安。詩成送與劉夫子，莫遣孫郎帳下看。天公水墨自奇絕，瘦竹枯鬆寫殘月。夢迴疏影在東窗，驚怪霜枝連夜發。生成變壞一彈指，乃知造物初無物。古來畫師非俗士，妙想實與詩同出。龍眠居士本詩人，能使龍池飛霹靂。君雖不作丹青手，詩眼亦自工識拔。龍眠胸中有千駟，不獨畫肉兼畫骨。但當與作少陵詩，或自與君拈禿筆。東南山水相招呼，永珍入我摩尼珠。盡將書畫散朋友，獨與長鋏歸來乎。送行無酒亦無錢，勸爾一杯菩薩泉。何處低頭不見我，四方同此水中天。歸去來兮，吾方南遷安得歸。臥江海之澒洞，吊鼓角之悽悲。跡泥蟠而愈深，時電往而莫追。懷西南之歸路，夢良是而覺非。悟此生之何常，猶寒暑之異衣。豈襲裘而念葛，蓋得觕而喪微。我歸甚易，匪馳匪奔。俯仰還家，下車闔門。藩垣雖缺，堂室故存。挹吾天醴，注之窪尊。飲月露以洗心，餐朝霞而眩顏。混客主而為一，俾婦姑之相安。知盜竊之何有，乃掊門而折關。廓圜鏡以外照，納永珍而中觀。治廢井以晨汲，滃百泉之夜還。守靜極以自作，時爵躍而鯢桓。歸去來兮，請終老於斯遊。我先人之敝廬，復舍此而焉求？均海南與漢北，挈往來而無憂。畸人告予以一言，非八卦與九疇。方飢須糧，已濟無舟。忽人牛之皆喪，但喬木與高丘。警六用之無成，自一根之返流。望故家而求息，曷中道之三休。已矣乎，吾生有命歸有時，我初無行亦無留。駕言隨子聽所之，豈以師南華而廢從安期。謂湯稼之終枯，遂不溉而不耔。師淵明之雅放，和百篇之新詩。賦歸來之清引，我其後身蓋無疑。建茶三十片，不審味如何。奉贈包居士，僧房戰睡魔。麥穗人許長，穀苗牛可沒。天公獨何意，忍使蝗蟲發。驅攘著令典，農事安可忽。我僕既胼胝，我馬亦款矻。飛騰漸雲少，筋力亦已竭。苟無百篇詩，何以醒睡兀。初如疏畎澮，漸若決澥渤。往來供十吏，腕脫不容歇。平生輕妄庸，熟視笑魏勃。愛君有逸氣，詩壇專斬伐。民病何時休，吏職不可越。慎無及世事，向空書咄咄。可憐堂堂十八公，老死不入明光宮。萬牛不來難自獻，裁作團團手中扇。屈身蒙垢君一洗，掛名君家詩集裡。猶勝漢宮悲婕妤，網蟲不見乘鸞子。薦福老懷真巧便，淨慈兩本更尖新。憑師為作鐵門限，準備人間請話人。一氣混淪生復生，有形有心即有情。共見利慾飲食事，各有爪牙頭角爭。爭時怒發霹靂火，險處直在嵌巖坑。人偽相加有餘怨，天真喪盡無純誠。徒自取先用極力，誰知所得皆空名。少微處士松柏寒，蓬萊真人冰玉清。山是心兮海為腹，陽為神兮陰為精。渴飲靈泉水，飢食玉樹枝。白虎化坎青龍離，鎖禁奼女關嬰兒。樓臺十二紅玻璃，木公金母相東西。純鉛真汞星光輝，烏升兔降無年期。停顏卻老只如此，哀哉世人迷不迷。君如天馬玉花驄，萬里須臾不計功。投刃皆虛有餘地，運斤不輟自成風。如何十日敲榜外，已復千篇笑語中。只恐學禪餘此在，卓錐猶是去年窮。瀉湯舊得茶三昧，覓句近窺詩一斑。清夜漫漫困披覽，?一作搜覽?，齋腸那得許慳頑。君年甲子未相逢，難向君前說老翁。更有方瞳八十一，奮衣矍鑠走山中。今日復何日，高槐布初陰。良辰非虛名，清和盈我襟。孺子卷書坐，誦詩如鼓琴。卻去四十年，玉顏如汝今。閉戶未嘗出，出為鄰里欽。家世事酌古，百史手自斟。當年二老人，喜我作此音。淮德入我夢，角羈未勝簪。孺子笑問我，君何念之深。欲放清溪自在流，忍教冰雪落沙洲。出山定被江潮涴，能為山僧更少留。雀{彀弓換成鳥}含淳音，竹萌抱靜節。誦我先君詩，肝肺為澄澈。猶如鳴鶴和，未作獲麟絕。願因騎鯨李，追此御風列。丈夫貴出世，功名豈人傑。家書三萬卷，獨取服食訣。地行即空飛，何必挾日月。世人只數曹將軍，誰知虎頭非痴人。腰間大羽何足道，頰上三毛自有神。平生狎侮諸公子，戲著幼輿岩石裡。故教世世作黃冠，布襪青鞋弄雲水。千年鼻祖守關門，一念還為李耳孫。香火舊緣何日盡，丹青餘習至今存。五十之年初過二，衰顏記我今如此。他時要指集賢人，知是香山老居士。魏王大瓢實五石，種成濩落將安適。可憐公子持十牛，海上三年竟何得。先生少負不羈才，從軍數到單于臺。天山直欲三箭取，白衣將軍何人哉。夜逢怪石曾飲羽，戲中戟枝何足數。誓將馬革裹屍還，肯學班超苦兒女。封侯衛霍知幾許，老矣先生困羇旅。酒酣聊復說平生，結襪猶堪一再鼓。棄書捐劍學萬人，紈褲儒冠皆誤身。窮途政似不龜手，與世羞為西子顰。如今惟有談天口，雲夢胸中吞八九。世間萬事寄黃粱，且與先生說烏有。惆悵沙河十里春，一番花老一番新。小樓依舊斜陽裡，不見樓中垂手人。庭下梧桐樹，三年三見汝。前年適汝陰，見汝鳴秋雨。去年秋雨時，我自廣陵歸。今年中山去，白首歸無期。客去莫嘆息，主人亦是客。對床定悠悠，夜雨空蕭瑟。起折梧桐枝，贈汝千里行。重來知健否，莫忘此時情。高人豈學畫，用筆乃其天。譬如善遊人，一一能操船。閻子本縫掖，疇昔慕雲淵。丹青偶為戲，染指初嘗黿。愛之不自已，筆勢如風翻。傳聞貞觀中，左衽解椎鬟。南夷羞白雉，佛國貢青蓮。詔令擬王會，別殿寫戎蠻。熊冠金絡額，豹袖擁旛旃。傳入應門內，俯伏脫劍弮。天姿儼龍鳳，雜沓朝鵬鱣。神功與絕跡，後世兩莫扳。自從李氏亡，群盜竊山川。長安三日火，至寶隨飛煙。尚有脫身者，漂流東出關。三官豈容獨，得此今已偏。吁嗟至神物，會合當有年。京城諸權貴，欲取百計難。贈以玉如意，豈能動高禪。惟應一篇詩，皎若畫在前。雲間朱袖拂雲和，知是長鬆掛發蘿。髻重不嫌黃菊滿，手香新喜綠橙搓。墨翻衫袖吾方醉，紙落雲煙子患多。只有黃雞與白日，玲瓏應識使君歌。?或謂為關子容作。?寺官官小未朝參，紅日半窗春睡酣。為報鄰雞莫驚覺，更容殘夢到江南。釣艇歸時菖葉雨，繰車鳴處楝花風。長江昔日經遊地，盡在如今夢寐中。春風小院初來時，壁間惟見使君詩。應問使君何處去，憑花說與春風知。年年歲歲何窮已，花似今年人老矣。去年崔護若重來，前度劉郎在千里。我頃三章乞越州，欲尋萬壑看交流。且憑造物開山骨，已見天吳出浪頭。（石中似有海獸形狀。）履道鑿池雖可致，玉川卷地若為收。洛陽泉石今誰主，莫學痴人李與牛。山西舊將本書生，歸老巖間未厭兵。臥聞布水中宵起，錯認邊風萬馬聲。夫子胸中萬斛寬，此巾何事小團團。半升僅漉淵明酒，二寸才容子夏冠。好帶黃金雙得勝，可憐白苧一生酸。臂弓腰箭何時去，直上陰山取可汗。雕弓掛壁恥言勳，笑人漁樵便作群。五馬親來看射虎，不愁醉尉惱將軍。肩輿已棄躡風騅，舊物猶存楊柳枝。一曲清商近尤好，五陵豪氣未全衰。江家舊池臺，修竹圍一尺。歸來萬事非，惟見秦淮碧。平生痛飲處，遺墨鴉棲壁。西來故父客，金印雜鳴鏑。三槐老更茂，花絮春寂寂。中微未可料，家廟藏赤舄。邊城歲暮多風雪，強壓春醪與君別。玉帳夜談霜月苦，鐵騎曉出冰河裂。斷蓬飛葉卷黃沙，只有千林{髟蒙}松花。應為王孫朝上國，珠幢玉節與排衙。左援公孝右孟博，我居其間嘯且諾。僕伕為我催歸來，要與北海春水爭先回。江上檣竿一百尺，山中樓臺十二重。山僧樓上望江上，遙指檣竿笑殺儂。公老我亦衰，相見恨不數。臨行一杯酒，此意重山嶽。歌詞紵清，琴弄黃鐘濁。詩新眇難和，飲少僅可學。欲參兵部選，有力誰如犖。且作東諸侯，山城雄鼓角。南遊許過我，不憚千里邈。會當聞公來，倒屣發一握。南北檐楹照綠波，濯纓洗耳不須多。天空月滿宜登眺，看取青銅兩處磨。落帆重到古銅官，長是江風阻往還。要似謫仙回舞袖，千年醉拂五松山。並生天地宇，同閱古今宙。視下則有高，無前孰為後。達人千鈞弩，一弛難再彀。下士沐猴冠，已係猶跳驟。欲將駒過隙，坐待石穿溜。君看漢唐主，宮殿悲麥秀。而況彼區區，何異一醉富。鶢鶋非所養，俯仰眩金奏。髑髏有餘樂，不博南面後。嗟我昔少年，守道貧非疚。自従出求仕，役物恐見囿。馬融既依樑，班固亦事竇。效顰豈不欲，頑質謝鐫鏤。仄聞長者言，婞直非養壽。唾面慎勿拭，出胯當俯就。居然成懶廢，敢復齒豪右。子如照海珠，網目疏見漏。巨集材乏近用，巧舞困短袖。坐令傾國容，臨老見邂逅。吾衰信久矣，書絕十年舊。門前可羅雀，感子煩屢叩。願言歌緇衣，子粲還予授。亂山環合水侵門，身在淮南盡處村。五畝漸成終老計，九重新掃舊巢痕。豈惟見慣沙鷗熟，已覺來多釣石溫。長與東風約今日，暗香先返玉梅魂。春雨如暗塵，春風吹倒人。東坡數間屋，巢子與誰鄰。空床斂敗絮，破灶鬱生薪。相對不言寒，哀哉知我貧。我有一瓢酒，獨飲良不仁。未能赬我頰，聊復濡子脣。故人千鍾祿，馭吏醉吐茵。那知我與子，坐作寒蛩呻。努力莫怨天，我爾皆天民。行看花柳動，共享無邊春。少年過了未衰顏，正在悲歡季孟間。細雨溟濛湖上寺，東風搖盪酒中山。千金用盡終須老，百計尋思不似閒。醉裡下樓知早晚，喧喧扶路笑歌還。谽谺土門口，突兀太行頂。豈惟團紫雲，實自俯倒景。剛風被草木，真氣入苕穎。舊聞人銜芝，生此羊腸嶺。纖攕虎豹鬣，蹙縮龍蛇癭。蠶頭試小嚼，龜息變方聘。矧予明真子，已造浮玉境。清宵月掛戶，半夜珠落井。灰心寧復然，汗喘久已靜。東坡猶故目，北藥致遺秉。欲持三椏根，往侑九轉鼎。為子置齒頰，豈不賢酒茗。眼昏燭暗細行斜，考閱精強外已誇。明日失杯君莫怪，早知安足不成蛇。亂山遮曉擁千層，睡美初涼撼不＊。昨夜酒行君屢嘆，定知歸夢到吳興。徵西天府，重九令節。駕言龍山，宴凱群哲。壺歌雅奏，緩帶輕帢。胡為中觴，一笑粲發。楩楠競秀，榆柳獨脫。驥騄交騖，駑蹇先蹶。楚狂醉亂，隕帽莫覺。戎服囚首，枯顱茁發。惟明將軍，度量豁達。容此下士，顛倒冠襪。宰夫楊觶，兕觥舉罰。請歌相鼠，以侑此爵。天台桂子為誰香，倦聽空階點夜涼。賴有明朝看潮在，萬人空巷鬥新妝。吾聞君子，蹈常履素。晦明風雨，不改其度。平生丘壑，散發箕裾。墜車天全，顛沛何懼。腰適忘帶，足適忘屨。不知有我，帽復奚數。流水莫系，浮雲暫寓。飄然隨風，非去非取。我冠明月，佩服寶璐。不纓而結，不簪而附。歌詩甯擇，請飲相鼠。罰此陋人，俾出童羖。香山居士留遺蹟，天竺禪師有故家。空詠連珠吟疊璧，已亡飛鳥失驚蛇。林深野桂寒無子，雨浥山姜病有花。四十七年真一夢，天涯流落淚橫斜。秋花不見眼花紅，身在孤舟兀兀中。細雨作寒知有意，未教金菊出蒿蓬。塘上鉤簾對晚香，不知斜日已侵床。江妃自惜凌波□，長在高荷扇影涼。蜂腰鶴膝嘲希逸，春蚓秋蛇病子云。醉裡自書醒自笑，如今二絕更逢君。飽食有殘肉，飢食無餘菜。紛然生喜怒，似被狙公賣。爾來誰獨覺，凜凜白下宰。（太和，古白下。）一飯在家僧，至樂甘不壞。多生味蠹簡，食筍乃餘債。蕭然映樽俎，未肯雜菘芥。君看霜雪姿，童稚已耿介。胡為遭暴橫，三嗅不忍嘬。朝來忽解籜，勢迫風雷噫。尚可餉三閭，飯筒纏五采。君家兄弟真連璧，門十朱輪家萬石。竹使猶分刺史符，尚方行賜尚書舄。前年持節發倉廩，到處賣刀收繭栗。歸來閉口不論功，卻走渡江誰復惜。君才不用如澗鬆，我老得全猶社櫟。青衫莫厭百僚底，白首上有千薪積。憶昔江湖一釣舟，無數雲山供點筆。未應便障西風扇，只恐先移北山檄。憑君寄謝江南叟，念我空見長安日。浮江氵斥蜀有成言，江水在此吾不食。簿書顛倒夢魂間，知我疏慵肯見原。閒作閉門僧舍冷，病聞吹枕海濤喧。忘懷杯酒逢人共，引睡文書信手翻。欲吐狂言喙三尺，怕君瞋我卻須吞。（邦直屢以此見戒。）城南短李好交遊，箕踞狂歌總自由。尊主庇民君有道，樂天知命我無憂。醉呼妙舞留連夜，閒作清詩斷送秋。瀟灑使君殊不俗，樽前容我攬須不。（邦直家中舞者甚多。）老弟東來殊寂寞，故人留飲慰酸寒。草荒城角開新徑，雨入河洪失舊灘。車馬追陪跡未掃，唱酬往復字應漫。此詩更欲憑君改，待與江南子布看。君雖為我此遲留，別後淒涼我已憂。不見便同千里遠，退歸終作十年遊。恨無揚子一區宅，懶臥元龍百尺樓。聞道鵷鴻滿臺閣，網羅應不到沙鷗。問君謫南賓，野葛食幾尺。逢人瘴發黃，入市胡眼碧。三年不易過，坐睨倚天壁。歸來貌如故，妙語仍破鏑。那能廢詩酒，亦未妨禪寂。願為尚書郎，還賜上方舄。江家舊池臺，修竹圍一尺。歸來萬事非，惟見秦淮碧。平生痛飲處，遺墨鴉棲壁。西來故父客，金印雜鳴鏑。三槐老更茂，花絮春寂寂。中微未可料，家廟藏赤舄。買田且乞墨竹次其韻酒中真復有何好，孟生雖賢未聞道。醉時萬慮一掃空，醒後紛紛如宿草。十年揩洗見真妄，石女無兒焦谷槁。此身何異貯酒瓶，滿輒予人空自倒。武昌痛飲豈吾意，性不違人遭客惱。君家長鬆十畝陰，借我一庵聊洗心。我田方寸耕不盡，何用百頃糜千金。枕書熟睡呼不起，好學憐君工雜擬。且將墨竹換新詩，潤色何須待東里。鮮鯽經年祕醽aa41，團臍紫蟹脂填腹。後春蓴茁活如酥，先社姜芽肥勝肉。鳥子累累何足道，點綴盤餐亦時欲。淮南風俗事瓶罌，方法相傳竟留蓄。且同千里寄鵝毛，何用孜孜飲麋鹿。山中舉頭望日邊，長安不見空雲煙。歸來長安望山上，時移事改應潸然。管絃去盡賓客散，惟有馬埒編金泉。渥窪故自千里足，要飽風雪輕山川。屈居華屋啖棗脯，十年俯仰龍旗前。卻因瘦病出奇骨，鹽車之厄寧非天。風流文采磨不盡，水墨自與詩爭妍。畫山何必山中人，田歌自古非知田。鄭虔三絕君有二，筆勢挽回三百年。欲將巖谷亂窈窕，眉峰修嫮誇連娟。人間何有春一夢，此身將老蠶三眠。山中幽絕不可久，要作平地家居仙。能令水石長在眼，非君好我當誰緣。願君終不忘在莒，樂時更賦囚山篇。山陰不見換鵝經，京口空傳瘱鶴銘。瀟灑謫仙來作郡，風流太守為開亭。兩篇玉蕊塵初滌，四體銀鉤跡尚青。我久臨池無所得，願觀遺法快沉冥。山翁不出山，溪翁長在溪。（前二令作二翁亭。）不如野翁來往溪山間，上友麋鹿下鳧鷖，問翁何所樂，三年不去煩推擠。翁言此間亦有樂，非絲非竹非蛾眉。山人醉後鐵冠落，溪女笑時銀櫛低。我來觀政問風謠，皆雲吠犬足生氂。但恐此翁一旦舍此去，長使山人索寞溪女啼。（天目山唐道士常冠鐵冠，於潛婦女皆插大銀櫛，長尺許，謂之蓬沓。）喬木卷蒼藤，浩浩崩雲積。謝家堂前燕，對語悲宿昔。仰看桄榔樹，玄鶴舞長翮。新年結荔子，主人黃壤隔。溪陰宜館我，稍省薪水役。相如賣車騎，五畝亦可易。但恐鵩鳥來，此生還蕩析。誰能插籬槿，護此殘竹柏。江寒晴不知，遠見山上日。朦朧含高峰，晃盪射峭壁。橫雲忽飄散，翠樹紛歷歷。行人挹孤光，飛鳥投遠碧。蠻荒誰復愛，穠秀安可適。豈無避世士，高隱煉精魄。誰能従之遊，路有豺虎跡。已將世界等微塵，空裡浮花夢裡身。豈為龍顏更分別，只應天眼識天人。虞人非其招，欲往畏簡書。穆生責醴酒，先見我不如。江左古弱國，強臣擅天衢。淵明墮詩酒，遂與功名疏。我生值良時，朱金義當紆。天命適如此，幸收廢棄餘。獨有愧此翁，大名難久居。不思犧牛龜，兼取熊掌魚。北郊有大賚，南冠解囚拘。眷言羅浮下，白鶴返故廬。我少知子由，天資和而清。好學老益堅，表裡漸融明。豈獨為吾弟，要是賢友生。不見六七年，微言誰與賡。常恐坦率性，放縱不自程。會合亦何事，無言對空枰。使人之意消，不善無由萌。森然有六女，包裹布與荊。無憂賴賢婦，藜藿等大烹。使子得行意，青衫陋公卿。明日無晨炊，倒床作雷鳴。秋眠我東閣，夜聽風雨聲。懸知不久別，妙理重細評。昨日忽出門，孤舟轉西城。歸來北堂上，古屋空崢嶸。退食悞相従，入門中自驚。南都信繁會，人事水火爭。念當閉閣坐，頹然寄聾盲。妻子亦細事，文章固虛名。會須掃白髮，不復用黃精。溪上青山三百疊，快馬輕衫來一抹。倚山修竹有人家，橫道清泉知我渴。芒鞋竹杖自輕軟，蒲薦鬆床亦香滑。夜深風露滿中庭，惟見孤螢自開闔。聞說官軍取乞誾，將軍旗鼓捷如神。故知無定河邊柳，得共中原雪絮春。凡聖無異居，清濁共此世。心閒偶自見，念起忽已逝。欲知真一處，要使六用廢。桃源信不遠，杖藜可小憩。躬耕任地力，絕學抱天藝。臂雞有時鳴，尻駕無可稅。苓龜亦晨吸，杞狗或夜吠。耘樵得甘芳，齕齧謝炮製。子驥雖形隔，淵明已心詣。高山不難越，淺水何足厲。不如我仇池，高舉復幾歲。從來一生死，近又等痴慧。蒲澗安期境，羅浮稚川界。夢往從之遊，神交發吾蔽。桃花滿庭下，流水在戶外。卻笑逃秦人，有畏非真契。江上有微徑，深榛煙雨埋。崎嶇欲取別，不見又重來。下馬未及語，固已慰長懷。江湖涉浩渺，安得與之偕。到處聚觀香案吏，此邦宜著玉堂仙。江雲漠漠桂花溼，海雨翛翛荔子然。聞道黃柑常抵鵲，不容朱橘更論錢。恰從神武來弘景，便向羅浮覓稚川。雙鵲先我來，飛上東軒背。書隨好夢到，人與佳節會。一歡難把玩，回首了無在。卻渡來時溪，斷橋號淺瀨。茫茫暑天闊，藹藹孤城背。青山眊矂中，落日淒涼外。盛衰豈吾意，離合非所礙。何以解我憂，粗了一事大。此身與世真悠悠，蒼顏華髮誰汝留。強名太守古徐州，忘歸不如楚沐猴。魯人豈獨不知丘，蹸藉夫子無罪尤。異哉樑子清而修，不遠千里従我遊。瞭然正色懸雙眸，世之所馳子獨不。一經通明傳節侯，小楷精絕規摹歐。（樑生學歐陽公書。）我衰廢學懶且媮，畏見問事賈長頭。別來紅葉黃花秋，夜夢見之起坐愁。遺我駁石盆與甌，黑質白章聲琳球。謂言山石生澗溝。追琢尚可王公羞。感子佳意能無酬，反將木瓜報珍投。學如富賈在博收，仰取俯拾無遺籌。道大如天不可求，修其可見致其幽。願子篤實慎勿浮，發憤忘食樂忘憂。停雲在空，黯其將雨。嗟我懷人，道修且阻。眷此區區，俯仰再撫。良辰過鳥，逝不我佇。子知神非形，何復異人天。豈惟三才中，所在靡不然。我引而高之，則為日星懸。我散而卑之，寧非山與川。三皇雖雲沒，至今在我前。八百要有終，彭祖非永年。皇皇謀一醉，發此露槿妍。有酒不辭醉，無酒斯飲泉。立善求我譽，飢人食饞涎。委運憂傷生，憂去生亦還。縱浪大化中，正為化所纏。應盡便須盡，寧復事此言。舊笑桓司馬，今師鄭大夫。不知徂歲月，空覺老楸梧。祭禮傳家法，阡名載版圖。會看千字誄，木杪見龜趺。颶作海渾，天水溟濛。雲屯九河，雪立三江。我不出門，寤寐北窗。念彼海康，神馳往從。凜然清臞，落其驕榮。饋奠化之，廓兮忘情。萬里遲子，晨興宵征。遠虎在側，以寧先生。春風寂寂夜寥寥，一望蒼苔雪影遙。何處幽香飛幾片，只宜月色帶花飄。對弈未終，摧然斧柯。再遊蘭亭，默數永和。夢幻去來，誰少誰多。彈指太息，浮雲幾何。火豈此祥乎乃作是詩院有蜀僧宣逮事訥長老識先君雲石耳峰頭路接天，梵音堂下月臨泉。此生初飲廬山水，他日徒參雪竇禪。袖裡寶書猶未出，夢中飛蓋已先傳。何人更識嵇中散，野鶴昂藏未是仙。讀書想前輩，每恨生不早。紛紛少年場，猶得見此老。此老如松柏，不受霜雪槁。直従毫末中，自養到合抱。巨集材乏近用，千歲自枯倒。文章餘正始，風節貫華皓。平生為人爾，自為薄如縞。是非雖難齊，反覆看愈好。前年旅吳越，把酒慶壽考。扣門無晨夜，百過跡未掃。但知従德公，未省厭丘嫂。別時公八十，後會知難保。昨日故人書，連年喪翁媼。（景純妻先亡。）傷心範橋水，漾漾舞寒藻。華堂不見人，瘦馬空戀帡。我欲江東去，匏樽酌行潦。鏡湖無賀監，慟哭稽山道。忍見萬松岡，荒池沒秋草。亂山合沓圍彭門，官居獨在懸水村。（呂梁地名。）居民蕭條雜麋鹿，小市冷落無雞豚。黃河西來初不覺，但訝清泗流奔渾。夜聞沙岸鳴甕盎，曉看雪浪浮鵬鯤。呂梁自古喉吻地，萬頃一抹何由吞。坐觀入市卷閭井，吏民走盡餘王尊。計窮路斷欲安適，吟詩破屋愁鳶蹲。歲寒霜重水歸壑，但見屋瓦留沙痕。入城相對如夢寐，我亦僅免為魚黿。旋呼歌舞雜詼笑，不惜飲釂空瓶盆。念君官舍冰雪冷，新詩美酒聊相溫。人生如寄何不樂，任使絳蠟燒黃昏。宜房未築淮泗滿，故道堙滅瘡痍存。明年勞苦應更甚。我當畚鍤先鯨髡。付君萬指伐頑石，千錘雷動蒼山根。高城如鐵洪口決，談笑卻掃看崩奔。農夫掉臂免狼顧，秋谷布野如雲屯。還須更置軟腳酒，為君擊鼓行金樽。金粟釵頭次第多，起看缺月帶斜河。懸知瑞草橋邊夜，笑指燈花說老坡。蟆背似覆盂，蟆頤如偃月。謂是月中蟆，開口吐月液。根源來甚遠，百尺蒼崖裂。當時龍破山，此水隨龍出。入江江水濁，猶作深碧色。稟受苦潔清，獨與凡水隔。豈惟煮茶好，釀酒應無敵。天地有常運，日月無閒時。孰居無事中，作止推行之。細察我與汝，相因以成茲。忽然乘物化，豈與生滅期。夢時我方寂，偃然無所思。胡為有哀樂，輒復隨漣洏。我舞汝凌亂，相應不少疑。還將醉時語，答我夢中辭。河漲西來失舊谼，孤城渾在水光中。忽然歸壑無尋處，千里禾麻一半空。雨餘江清風捲沙，雷公躡雲捕黃蛇。蛇行空中如枉矢，電光煜煜燒蛇尾。或投以塊鏗有聲，雷飛上天蛇入水。水上青山如削鐵，神物慾出山自裂。細看兩脅生碧花，猶是西江老蛟血。蘇子得之何所為，蒯緱彈鋏詠新詩。君不見凌煙功臣長九尺，腰間玉具高拄頤。舍棹忽逾月，沙塵困遠行。襄陽逢漢水，偶似蜀江清。蜀江固浩蕩，中有蛟與鯨。漢水亦云廣，欲涉安敢輕。文王化南國，遊女儼如卿。洲中浣紗子，環珮鏘鏘鳴。古風隨世變，寒水空泠泠。過之不敢慢，佇立整冠纓。美人種松柏，欲使低映門。栽培雖易長，流惡病其根。哀哉歲寒姿，骯髒誰與論。竟為明所誤，不免刀斧痕。一遭兒女汙，始覺山林尊。從來覓棟樑，未省傍籬藩。南山隔秦嶺，千樹龍蛇奔。大廈若畏傾，萬牛何足言。不然老巖壑，合抱枝生孫。死者不可悔，吾將遺後臣。臣聞行夏之時，正莫加於人統；採周之舊，王方在於鎬京。惟吉月之布和，休庶工而未作。使華遠集，鄰好交修。萃簪笏於九門，來車書於門裡。將興嗣歲，以樂太平。恭惟皇帝陛下，躬履至仁，誕膺眷命。法天地四時之運，民日用而不知；傳祖宗六聖之心，我無為而自化。九德鹹事，三年有成。始御八音之和，以臨元日之會。人神相慶，夷夏來同。臣等忝與賤工，得親壯觀。知輿情之願頌，顧盛德之難形。不度荒蕪，敢進口號。九霄清蹕一聲雷，萬物欣榮意已開。曉日自隨天仗出，春風不待斗杓回。行看菖葉催耕籍，共喜椒花映壽杯。欲識太平全盛事，振振鵷鷺滿雲臺。從君覓數珠，老境仗消遣。未能轉千佛，且從千佛轉。儒生推變化，乾策數大衍。道士守玄牝，龍虎看舒捲。我老安能為，萬劫付一喘。默坐閱塵界，往來八十反。區區我所寄，蹙縮蠶在繭。適從海上回，蓬萊又清淺。山雞舞破半巖雲，菱葉開殘野水春。應笑武都山下土，枉教明月殉佳人。簿書叢裡過春風，酒聖時時且復中。紅燭照庭嘶騕褭，黃雞催曉唱玲瓏。老來漸減金釵興，醉後空驚玉筋工。（畢善篆。）月未上時應早散，免教壑谷問吾公。前年家水東，回首夕陽麗。去年家水西，溼面春雨細。東西兩無擇，緣盡我輒逝。今年復東徙，舊館聊一憩。已買白鶴峰，規作終老計。長江在北戶，雪浪舞吾砌。青山滿牆頭，{髻下吉換委}鬌幾雲髻。雖慚抱朴子，金鼎陋蟬蛻。猶賢柳柳州，廟俎薦丹荔。吾生本無待，俯仰了此世。念念自成劫，塵塵各有際。下觀生物息，相吹等蚊蚋。西湖小雨晴，灩灩春渠長。來従古城角，夜半傳新響。使君欲春遊，浚沼役千掌。紛紜具畚鍤，鬧若蟻運壤。夭桃弄春色，生意寒猶怏。惟有落殘梅，標格若矜爽。遊人坌已集，挈榼三且兩。醉客臥道傍，扶起尚偃仰。池臺信巨集麗，貴與民同賞。但恐城市歡，不知田野愴。潁川七不登，野氣長蒼莽。誰知萬里客，湖上獨長想。南郭子綦初喪我，西來達摩尚求心。此堂不說有清濁，遊客自觀隨淺深。兩歲頻為山水役，一溪長照雪霜侵。紛紛無補竟何事，慚愧高人閉戶吟。欲求五畝寄樵蘇，所至遲留似賈胡。信命不須歌去汝，逢人未免嘆猶吾。人皆勸我杯中物，我獨憐君屋上烏。一技文章何足道，要言摩詰是文殊。斫得龍光竹兩竿，持歸嶺北萬人看。竹中一滴曹溪水，漲起西江十八灘。漲水返舊壑，飛雲思故岑。念君忘家客，亦有懷歸心。三間得幽寂，數步藏清深。攢金盧橘塢，散火楊梅林。茶筍盡禪味，鬆杉真法音。雲崖有淺井，玉醴常半尋。遂名參寥泉，可濯幽人襟。相攜橫嶺上，未覺衰年侵。一眼吞江湖，永珍涵古今。願君更小築，歲晚解我簪。粉紅石首仍無骨，雪白河豚不藥人。寄語天公與河伯，何妨乞與水精鱗。白雲峰下兩槍新。吟詩莫作秋蟲聲，天公怪汝鉤物情，使汝未老華髮生。芝蘭得雨蔚青青，何用自燔以出馨。細書千紙雜真行，新音百變口如鶯。異議蜂起弟子爭，舌翻濤瀾卷齊城。萬卷堆胸兀相撐，以病為樂子未驚。我有至味非煎烹，是中之樂籲難名。綠槐如山暗廣庭，飛蟲繞耳細而清。敗席展轉臥看經，亦自不嫌翠織成。意行信足無溝坑，不識五郎呼作卿。吏民哀我老不明，相戒毋復煩鞭刑。時臨泗水照星星，微風不起鏡面平。安得一舟如葉輕，臥聞郵簽報水程。蓴羹羊酪不須評，一飽且救飢腸鳴。背之不見與無同。滄海何曾斷地脈，白袍端合破天荒。秦如馬後牛，呂氏非復嬴。天欲厚其毒，假手李客卿。功成志自滿，積惡如陵京。滅身會有時，徐觀可安行。沙丘一狼狽，笑落冠與纓。太子不少忍，顧非萬人英。魏韓裂智伯，肘足本無聲。胡為棄成謀，託國此狂生。荊軻不足說，田子老可驚。燕趙多奇士，惜哉亦虛名。殺父囚其母，此豈容天庭。亡秦只三戶，況我數十城。漸離雖不傷，陛戟加周營。至今天下人，愍燕欲其成。廢書一太息，可見千古情。嵇紹似康為有子，希超叛鑑是無孫。如今更恨賈樑道，不殺公閭殺子元。故人送我東來時，手栽荔子待我歸。荔子已丹吾發白，猶作江南未歸客。江南春盡水如天，腸斷西湖春水船。想見青衣江畔路，白魚紫筍不論錢。霜髯三老如霜檜，舊交零落今誰在。莫従唐舉問封侯，但遣麻姑更爬背。再見濤頭湧玉輪，煩君久駐浙江春。年來總作維摩病，堪笑東西二老人。樂天霜鬢如霜菅，始知謝遣素與蠻。我兄綠髮蔚如故，已了夢幻齊人間。蛾眉勸酒聊爾耳，處仲太忍茂弘孱。三杯徑醉便歸臥，海上知復幾往還。連娟六么趁蹋鞠，杳眇三疊縈陽關。酒醒夢斷何所有，落花流水空青山。忽驚鐃鼓發半夜，明月不許幽人攀。贈行無物惟一語，莫遣瘴霧侵雲鬟。羅浮道人一傾蓋，欲系白日留君顏。應知我是香案吏，他年許綴蓬萊班。東家近新富，滿地有苔錢。二疏辭漢去。當歡有餘樂，在戚亦頹然。淵明得此理，安處故有年。嗟我與先生，所賦良奇偏。人間少宜適，惟有歸耘田。我昔墮軒冕，毫釐真市廛。困來臥重裀，憂愧自不眠。如今破茅屋，一夕或三遷。風雨睡不知，黃葉滿枕前。寧當出怨句，慘慘如孤煙。但恨不早悟，猶推淵明賢。嗟我與君皆丙子，四十九年窮不死。君隨幕府戰西羌，夜渡冰河斫雲壘。飛塵漲天箭灑甲，歸對妻孥真夢耳。我謫黃岡四五年，孤舟出沒煙波裡。故人不復通問訊，疾病飢寒疑死矣。相逢握手一大笑，白髮蒼顏略相似。我方北渡脫重江，君復南行輕萬里。功名如幻何足計，學道有涯真可喜。勾漏丹砂已付君，汝陽甕盎吾何恥。君歸趁我雞黍約，買田築室従今始。寒食清明都過了，石泉槐火一時新。去年御史府，舉動觸四壁。幽幽百尺井，仰天無一席。隔牆聞歌呼，自恨計之失。留詩不忍寫，苦淚漬紙筆。餘生復何幸，樂事有今日。江流鏡面淨，煙雨輕冪冪。孤舟如鳧鷖，點破千頃碧。聞君在磁湖，欲見隔咫尺。朝來好風色，旗腳西北擲。行當中流見，笑眼清光溢。此邦疑可老，修竹帶泉石。欲買柯氏林，茲謀待君必。殘句衡茅稚子璠璵器。家雞野鶩同登俎，春蚓秋蛇總入奩。君家兩行十二字，氣壓鄴侯三萬籤。宛轉回紋錦，縈盈連理花。何須郭忠恕，匹素畫繅車。旅雁何時更著行。門大要容千駟入，堂深不覺百男歡。密竹不妨呈勁節，早梅何惜認殘花。三句，只最後一句作“憐此腰肢嫋”，文字小異。當為訛成無疑。?秋英不比春花落，說與詩人子細看。君來不遇我，我到不逢君。古殿依修柏，寒花對暮雲。嫋嫋春風送度關，娟娟霜月照生還。遲留歲暮江淮上，來往君家伯仲間。未厭冰灘吼新洛，且看鬆雪媚南山。野梅官柳何時動，飛蓋長橋待子閒。臺上有客吟秋風，悲聲蕭散飄入空。臺邊遊女來竊聽，欲學聲同意不同。君悲竟何事，千里金城兩稚子。白馬為塞鳳為關，山川無人空自閒。我悲亦何苦，江水冬更深，魴魚冷難捕。悠悠江上聽歌人，不知我意徒悲辛。頌聲歌盛旦，多黍樂豐年。近見藏高廩，遙知熟大田。在疇紛已獲，如阜隱相連。魯史詳而記，神倉賦且全。舂人洪蓄積，祖廟享恭虔。聖後憂農切，宜哉報自天。欲伴騷人賦百篇，歸心要及菊花前。明朝知覆誰家瓿，猶有桓譚道必傳。睅目知誰瞋，皤腹空自脹。慎勿困蜈蚣，飢蛇不汝放。書窗宛壁常遭罵。煌煌世胄餘，夫子非碌碌。由來有詩書，所以能絕俗。得官本河朔，瓜期未易促。扁舟下南來，逸駕追鳴鵠。遇勝即徜徉，風餐兼露宿。嗟餘偶傾蓋，一笑外羈束。杖策每過従，相攜訪山谷。東風披鮮雲，繡錯出林麓。鬆門有時盡，幽景無斷續。崖轉聞鐘聲，林疏見華屋。銜山餘落景，歸跡猶躑躅。誰雲鄴下歡，往事不可復。吾曹二三事，取樂亦云足。願公寄新詩，一一能見錄。船頭行北歸，囊橐有美玉。塵埃京洛人，亦與洗心目。天公自著思。絳闕雲臺總有名，應須極貴又長生。鼎中龍虎黃金賤，松下龜蛇綠骨輕。霅水未渾纓可濯，弁峰初見眼應明。兩卮春酒真堪羨，獨佔人間公外榮。吾曹總為長江老。天廄新頒玉鼻騂，故人共敝亦常情。相如雖老猶能賦，換馬還應繼二生。陽蟲隕羿喪厥喙，羽淵之化帝祝尾。天工剪刻為誰妍，抱蕊遊蜂自作團。把酒惜春都是夢，不如閒客此閒看。天愛禪心圓且潔，故添明月伴清光。竹籬茅舍出青黃。當年不識此清真，強把先生擬季倫。等是人間一陳跡，聚蚊金谷本何人。田裡馮生甯屑去，湖海陳侯猶肯來。詩書好在家四壁，蒲柳蓊然城一隈。騎上下山亦疏矣，儵從容出何為哉。市橋十步即塵土，晚雨瀟瀟殊未回。青山南，白石北，此地嵯峨人不識。天生蒸民，為之鼻口。美者可嚼，芬者可嗅。美必有惡，芬必有臭。我無天遊，六鑿交鬥。騖而不返，矽步商受。偉哉先師，安此微陋。孟賁股慄，虎豹卻走。眇然其身，中亦何有。我求至樂，千載無偶。執瓢從之，忽焉在後。春雲濛濛雨悽悽，春秧欲老翠剡齊。嗟我婦子行水泥，朝分一壟暮千畦。腰如箜篌首啄雞，筋煩骨殆聲酸嘶。我有桐馬手自提，頭尻軒昂腹脅低。背如覆瓦去角圭，以我兩足為四蹄。聳踴滑汰如鳧鷖，纖纖束脅亦可齎。何用繁纓與月題，卻從畦東走畦西。山城欲閉聞鼓鼙，忽作的廬躍檀溪。歸來掛壁從高棲，了無芻秣飢不啼。少壯騎汝逮老黧，何曾蹶軼防顛隮。錦韉公子朝金閨，笑我一生蹋牛犁，不知自有木駃騠。江邊皎皎過侯灘，更上山腰看打盤。百歲老兒親擊鼓，城中憂患不相干。羞歸應為負花期，已是成陰結子時。與物寡情憐我老，遣春無恨賴君詩。玉臺不見朝酣酒，金縷猶歌空折枝。従此年年定相見，欲師老圃問樊遲。莫負黃花九日期，人生窮達可無時。十年且就三都賦，萬戶終輕千首詩。天靜傷鴻猶戢翼，月明驚鵲未安枝。君看六月河無水，萬斛龍驤到自遲。我少即多難，邅回一生中。百年不易滿，寸寸彎強弓。老矣復何言，榮辱今兩空。泥丸尚一路，?古語云，十方薄伽梵，一路涅槃門。?所向餘皆窮。似聞崆峒西，仇池迎此翁。胡為適南海，復駕垂天雄。下視九萬里，浩浩皆積風。回望古合州，屬此琉璃鍾。離別何足道，我生豈有終。渡海十年歸，方鏡照兩童。還鄉亦何有，暫假壺公龍。峨眉向我笑，錦水為君容。天人巧相勝，不獨數子工。指點昔遊處，蒿萊生故宮。清溪電轉失雲峰，夢裡猶驚翠掃空。五嶺莫愁千嶂外，九華今在一壺中。天池水落層層見，玉女窗虛處處通。念我仇池太孤絕，百金歸買碧玲瓏。先生魯諸儒，飲食清不溽。空腸出秀句，吟嚼五味足。華堂鬧絲管，眸子漲春淥。先生疾走避，面冷毒在腹。歸來煮瓠葉，弟子歌《旱麓》。聲淫及《靈臺》，中有麀鹿伏。功名一走兔，何用千人逐。故應容我輩，清坐時閉目。高亭石排衙，木杪掛飛屋。我來無時節，客亦不待速。似聞雪髯叟，西嶺訪遺躅。朝陽入潭洞，金碧涵水玉。泉扉夜不扃，雲袂本無幅。慈皇付寶偈，神侶得幽讀。訥庵有老人，宴坐天魔哭。時來獻瓔珞，法供燈相續。吾儕詩酒汙，欲往無乃觸。齊廚費晨炊，車騎滿山谷。願聞第一義，鉢飯非所欲。便投切雲冠，予幼好奇服。土中一掌嬰兒新，爪指良是肌骨勻。是之怖走誰敢食，天賜我爾不及賓。旌陽遠遊同一許，長史玉斧皆門戶。我家韋布三百年，只有陰功不知數。跪陳八簋加六瑚，化人視之真塊蘇。肉芝烹熟石芝老，笑唾熊掌嚬雕胡。老蠶作繭何時脫，夢想至人空激烈。古來大藥不可求，真契當如磁石鐵。雄雄曳修尾，驚飛向日斜。空中紛格鬥，彩羽落如花。喧呼勇不顧，投網誰復嗟。百錢得一雙，新味時所佳。烹煎雜雞騖，爪距漫槎牙。誰知化為蜃，海上落飛鴉。才高多感激，道直無往還。不如此臺上，舉酒邀青山。青山雖雲遠，似亦識公顏。崩騰赴幽賞，披豁露天慳。落日銜翠壁，暮雲點菸鬟。浩歌清興發，放意末禮刪。是時歲雲暮，微雪灑袍斑。吏退跡如掃，賓來勇躋攀。臺前飛雁過，臺上雕弓彎。聯翩向空墜，一笑驚塵寰。初驚鶴瘦不可識，旋覺雲歸無處尋。三過門間老病死。一彈指頃去來今。存亡慣見渾無淚，鄉井難忘尚有心。欲向錢塘訪圓澤，葛洪川畔待秋深。竹頭搶地風不舉，文書堆案睡自語。看馬欲□頓風塵，亦思歸家洗袍褲。凜凜人言君似雪，我言凜凜雪如君。時人盡怪蘇司業，不解將錢與廣文。急景歸來早，窮陰晚不開。傾杯不能飲，留待卯君來。使君不浪出，羔雁親扣門。先生但清坐，薤水已多言。當時邦人化，市無晨飲豚。歲月曾幾何，客主皆九原。魯經有遺嘆，楚些無歸魂。我作遺直詩，過者式其藩。言遊高峰塔，蓐食治野裝。火雲秋未衰，及此初旦涼。霧霏巖谷暗，日出草木香。嘉我同來人，久便雲水鄉。相勸小舉足，前路高且長。古鬆攀龍蛇，怪石坐牛羊。漸聞鐘磬音，飛鳥皆下翔。入門空有無，雲海浩茫茫。惟見聾道人，老病時絕糧。問年笑不答，但指穴藜床。心知不復來，欲歸更仿徨。贈別留匹布，今歲天早霜。黁公昔未化，來往淮山曲。壽逾兩甲子，氣壓諸尊宿。但嗟濁惡世，不受龍象蹴。我來不及見，悵望空遺躅。霜顱隱白毫，鎖骨埋青玉。皆雲似達摩，只履還西竺。壁間餘清詩，字勢頗拔俗。為吟五字偈，一洗凡眼肉。葦桃猶在戶，椒柏已稱觴。歲美風先應，朝回日漸長。不辭清曉扣鬆扉，卻值支公久不歸。山鳥不鳴天欲雪，捲簾惟見白雲飛。與君暫別不須嗟，俯仰歸來鬢未華。記取江南煙雨裡，青山斷處是君家。綠陰青子已愁人，忍見中庭燕麥新。怊悵劉郎今白首，時來看卷覓餘春。張公晚為龍，抑自龍中來。伊昔風雲會，咄嗟潭洞開。精誠苟可貫，賓主真相陪。洞簫振羽舞，白酒浮雲罍。言従關洲妃，遠去焦氏臺。倒傾瓶中雨，一洗麥上埃。破旱不論功，乘雲卻空回。嗟龍與我輩，用意豈遠哉。使君今子義，英風冠東萊。笑說龍為友，幽明莫相猜。洞外復空中，千千萬萬同。勞師向竹頌，清是阿誰風。禪居何所有？戶牖白雲分。直待譚玄後，相隨花雨紛。殺雞未肯邀季路，裹飯先須問子來。但見中年隱槐市，豈知平日賦蘭臺。海山入夢方東去，風雨留人得暫陪。若說峨眉眼前是，故鄉何處不堪回。佔雨又得雪，龜寧欺我哉。似知吾輩喜，故及醉中來。童子愁冰硯，佳人苦膠杯。那堪李常侍，入蔡夜銜枚。誰從五竺國，分得一枝來。秀出重樓外，專除世上埃。古院楓篁裡，寥寥隔市喧。仙禽發異響，驚起老僧禪。異味誰栽向海濱，亭亭直幹亂枝分。開花樹杪翻青籜，結子苞中皺錦紋。可療飢懷香自吐，能消瘴癘暖如薰。堆盤何物堪為偶，蔞葉清新卷翠雲。舊聞老蚌生明珠，未省老兔生於菟。老兔自謂月中物，不騎快馬騎蟾蜍。蟾蜍爬沙不肯行，坐令青衫垂白鬚。於菟駿猛不類渠，指揮黃熊駕黑貙。丹砂紫麝不用塗，眼光百步走妖狐。妖狐莫誇智有餘，不勞搖牙咀爾徒。遠望若可愛，朱欄碧瓦溝。聊為一駐足，且慰百回頭。水落見山石，塵高昏市樓。臨風莫長嘯，遺涕浩難收。攬勝雷山舒嘯亭，諸峰秀拱透雲程。嘯傲池邊紅日伴，舒懷巖壑白雲迎。滿目縱觀天際迥，一腔收拾歲寒清。松花香遍銀陽地，剩把新詩壯此行。積水焚大槐，蓄油災武庫。驚然丞相井，疑浣將軍布。自憐耳目隘，未測陰陽故。鬱攸火山烈，觱沸湯泉注。豈惟渴獸駭，坐使痴兒怖。安能長魚鱉，僅可燖狐兔。山中惟木客，戶外時芒屨。雖無傾城浴，倖免亡國汙。萬鬆誰種已摐摐，半嶺蒼雲映此邦。露重珠纓蒙翠蓋，風來石齒碎寒江。浮空兩竹橫南閣，倒景扶桑射北窗。坐待夕烽傳海嶠，重城歸去踏逢逢。二年流落蛙魚鄉，朝來喜見麥吐芒。東風搖波舞淨綠，初日泫露酣嬌黃。汪汪春泥已沒膝，剡剡秋谷初分秧。誰言萬里出無友，見此二美喜欲狂。三山屏擁僧舍小，一溪雷轉鬆陰涼。要令水力供臼磨，與相地脈增堤防。霏霏落雪看收面，隱隱疊鼓聞舂糠。散流一啜雲子白，炊裂十字瓊肌香。豈惟牢丸薦古味，要使真一流天漿。詩成捧腹便絕倒，書生說食真膏肓。汧流入城郭，斖斖渡千家。不見雙池水，長漂十里花。城東坡隴何所似，風吹海濤低復起。城中病守無所為，走馬來尋鐵溝水。鐵溝水淺不容輈，恰似當年韓與侯。有魚無魚何足道，駕言聊複寫我憂。荒村野店亦何有，欲發狂言須斗酒。山頭落日側金盆，倒著接?搔白首。忽憶従軍年少時，輕裘細馬百不知。臂弓腰箭南山下，追逐長楊射獵兒。老去同君兩憔悴，犯夜醉歸人不避。明年定起故將軍，未肯先誅霸陵尉。巖泉未入井，蒙然冒沙石。泉嫩石為厭，石老生罅隙。異哉寸波中，露此橫海脊。先生酌泉笑，泉秀神龍蟄。舉手玉箸插，忽去銀釘擲。大身何時布，大翮翔霹靂。誰言鵬背大，更覺宇宙窄。送客客已去，尋花花未開。未能城裡去，且覆水邊來。父老借問我，使君安在哉。今年好風雪，會見麥千堆。春來六十日，笑口幾回開。會作堂堂去，何妨得得來。倦遊行老矣，舊隱賦歸哉。東望峨眉小，盧山翠作堆。（郡東盧山，絕類峨眉而小。）老鬆燒盡結輕花，妙法來従北李家。翠色冷光何所似，牆東鬒髮墮寒鴉。萬古仇池穴，歸心負雪堂。殷勤竹裡夢，猶自數山王。仙風入骨已凌雲，秋水為文不受塵。一噫固應號地籟，餘波猶足掛天紳。買牛但自捐三尺，射鼠何勞挽六鈞。莫向百花潭上去，醉翁不見與誰春。滔滔四海我知津，每愧先生植杖芸。自少多言晚聞道，従今閉口不論文。灩翻白獸樽中酒，歸煮青泥坊底芹。要識老僧無盡處，床前牛蟻不曾聞。空翠娛人意自還。明窗一榻共秋閒。會知名利不到處，定把清觴屬此山。陶潛一縣令，獨飲仍獨醒。猶將公田二頃五十畝，種秫作酒不種秔。我今號為二千石，歲釀百石何以醉賓客。請君莫笑銀盃小，爾來歲旱東海窄。會當拂衣歸故丘，作書貸粟監河侯。萬斛船中著美酒，與君一生長拍浮。眉間冰雪照淮明，筆下波瀾老欲平。直得全生如許妙，不知形諜已多名。杜牧端來覓紫雲，狂言驚倒石榴裙。豈知野客青筇杖，獨臥山僧白簟紋。且向東皋伴王績，未遑南越吊終軍。新詩過與佳人唱，從此應難減一分。勸農使者古丈夫，不惜春衫踐泥塗。王事靡鹽君甚劬，奉常客卿虯兩須。東武縣令天馬駒，泮宮先生非俗儒。相與野飲四子俱，樂哉此樂城中無。溪邊策杖自攜壺，腰笏不煩何易於。膠西病守老且迂，空齋愁坐紛墨朱。四十豈不知頭顱，畏人不出何其愚。吳興連月雨，釜甑生魚蛙。往問卞山龍，曷不安厥家。梯空上巉絕，俯視驚谽谺。神井湧雲蓋，陰崖垂蘚花。交流百道泉，赴谷走群蛇。不知落何處，隱隱如繅車。我來叩石戶，飛鼠翻白鴉。寄語洞中龍，睡味豈不嘉。雨師少弭節，雷師亦停撾。積水得反壑，稻苗出泥沙。農夫免菜色，龍亦飽豚豭。看君擁黃紬，高臥放晚衙。南北一山門，上下兩天竺。中有老法師，瘦長如鸛鵠。不知修何行，碧眼照山谷。見之自清涼，洗盡煩惱毒。坐令一都會，男女禮白足。我有長頭兒，角頰峙犀玉。四歲不知行，抱負煩背腹。師來為摩頂，起走趁奔鹿。乃知戒律中，妙用謝羈束。何必言《法華》，佯狂啖魚肉。楚有孫叔敖，長城隱千里。哀哉練裙子，負薪躡破履。豈無故交親，逝去如覆水。不如老優孟，談笑託諧美。世家不可恃，如倚折足幾。祥符有賢相，手握天下砥。懿敏亦名公，三貴德爵齒。蓋棺今幾日，公子誰料理。誰要卿料理，欲說且止止。宅相開府公，久為蒼生起。如何垂老別，冰盤饋蒼耳。親嫌妨鶚薦，相對發微泚。新詩如彈丸，脫手不移晷。我亦老賓客，苦語落紈綺。莫辭三上章，有道貧賤恥。凍雨霏霏半成雪，遊人屨凍蒼苔滑。不辭攜被巖底眠，洞口雲深夜無月。我懷元祐初，圭璋滿清班。維時南隆老，奉使獨未還。迂叟向我言，青齊歲方艱。斯人乃德星，遣出虛危間。（司馬溫公謂軾曰：子駿福星也，京東人困甚，且令往彼。）召用既晚矣，天命良復慳。一朝失老驥，寂寞空帝閒。至今清夜夢，枕衾有餘潸。喜聞二三子，結髮師閔顏。高論傾河漢，清詩鳴珮環。遙知三日雪，積玉埋崧山。誰念此幽桂，坐蒙榛與菅。故人在潁尾，投詩清泠灣。此生真欲老牆陰，卻掃都忘歲月深。拔薤已觀賢守政，折蔬聊慰故人心。風流賀監常吳語，憔悴鍾儀獨楚音。治狀兩邦俱第一，穎川歸去肯重臨。老入明光踏舊班，染須那復唱陽關。故人飛上金鑾殿，遷客來従飯顆山。大筆推君西漢手，一言置我二劉間。便須置酒呼同舍，看賜飛龍出帝閒。不學劉更生，黃金鑄上方。不學房次律，身事問潁陽。王烈亦何人，叔夜未可量。獨見神山開，遽餐石髓香。至道尚聽瑩，粗才終蹶張。先生喜而笑，幅巾登我堂。苦誓指黃壤，要言刻青琅。蓬萊在何許，弱水空相望。且當從嵇、阮，聊複數山、王。達人友四海，曲士守一疆。慎勿使形諜，兒童驚夜光。臥病經旬減帶圍，清樽忘卻故人期。莫嫌雪裡閒氈帳，作事猶來未合時。任公鎮西南，嘗贈繞朝策。當時若盡用，善陣無赫赫。淒涼十年後，邪正久已白。卻留封德彝，天意眇難測。象賢真驥種，號訴甘百謫。豈雲報私仇，禍福指絡脈。高才食舊德，但恐里門窄。傷心千騎歸，贈印黃壤隔。惟有亭前檜，閱世不改色。千年與井在，記此王粲宅。與子甥舅氏，摧頹各蒼顏。併為東諸侯，長此佳江山。寒鬆無時花，安得插髻鬟。惟將老不死，一笑榮枯間。我甚似樂天，但無素與蠻。掛冠及未耄，當獲一紀閒。子亦拙進取，才高命堅頑。譬如萬斛舟，行此九折灣。仲氏新得道，一漚目塵寰。歲晚家鄉路，莫遣生榛菅。酡顏玉碗捧纖纖，亂點餘花唾碧衫。歌咽水雲凝靜院，夢驚鬆雪落空巖。城中樓閣似魚鱗，不見清風起白蘋。試選苕溪最深處，仍呼我輩不羈人。窺船野鶴何曾下，見燭飛蟲空自馴。繞郭荷花一千頃，誰知六月下塘春。苦熱誠知處處皆，何當危坐學心齋。海螯要共詩人把，溪月行遭霧雨霾。鄉國飄零斷書信，弟兄流落隔江淮。便應築室苕溪上，荷葉遮門水浸階。紫蟹鱸魚賤如土，得錢相付何曾數。碧筒時作象鼻彎，白酒微帶荷心苦。運肘風生看斫膾，隨刀雪落驚飛縷。不將醉語作新詩，飽食應慚腹如鼓。橋上游人夜未厭，共依水檻立風檐。樓中煮酒初嘗芡，月下新妝半出簾。南郭清遊繼顏謝，北窗歸臥等羲炎。人間寒熱無窮事，自笑疏頑不受aa20。空花落盡酒傾缸，日上山融雪漲江。紅焙淺甌新火活，龍團小碾鬥晴窗。拾遺被酒行歌處，野梅官柳西郊路。聞道華陽版籍中，至今尚有城南杜。我欲歸尋萬里橋，水花風葉暮蕭蕭。芋魁徑尺誰能盡，榿木三年已足燒。百歲風狂定何有，羨君今作峨眉叟。縱未家生執戟郎，也應世出埋輪守。莫欺老病未歸身，玉局他年第幾人。會待子猷清興發，還須雪夜去尋君。落落君懷抱，山川自屈蟠。經營初有適，揮灑不應難。江市人家少，煙村古木攢。知君有幽意，細細為尋看。我昔嘗為徑山客，至今詩筆餘山色。師住此山三十年，妙語應須得山骨。溪城六月水雲蒸，飛蚊猛捷如花鷹。羨師方丈冰雪冷，蘭膏不動長明燈。山中故人知我至，爭來問訊今何似。為言百事不如人，兩眼猶能書細字。（徑山夏無蚊。餘舊詩云：問龍乞水歸洗眼，欲看細字銷殘年。）咫尺殊非少，陰睛自不齊。徑蟠趨後崦，水會赴前溪。自說非人意，曾經人馬蹄。他年宦遊處，應指劍山西。俯仰東西閱數州，老於歧路豈伶優。初聞父老推謝令，旋見兒童迎細侯。政拙年年祈水旱，民勞處處避嘲謳。河吞鉅野那容塞，盜入蒙山不易搜。仕道固應慚孔孟，扶顛未可責由求。漸謀田舍猶懷祿，未脫風濤且傍洲。罔罔可憐真喪狗，時時相觸是虛舟。朅來震澤都如夢，只有苕溪可倚樓。齋釀酸甜如蜜水，樂工零落似風甌。遠思顏柳並諸謝，近憶張（子野）、陳（令舉）、與老劉（孝叔）。（〔四庫原注：“子野”、“令舉”、“孝叔”俱在張、陳、劉等姓後，不便讀，據它本改。〕）風定軒窗飛豹腳，雨餘欄檻上蝸牛。舊遊到處皆蒼蘚，同甲惟君尚黑頭。憶昔湖山共尋勝，相逢杯酒兩忘憂。醉看梅雪清香過，夜棹風船駭汗流。百首共成山上集，三人俱作月中游。海南未起垂天翼，澗底仍依徑寸庥。已許秋風歸過我，預憂詩筆老難酬。此生歲月行飄忽，晚節功名亦繆悠。犀首正緣無事飲，馮驩應為有魚留。従今便踏青州麴，薄酒知君笑督郵。聖主如天萬物春，小臣愚闇自亡身。百年未滿先償債，十口無歸更累人。是處青山可埋骨，他時夜雨獨傷神。與君今世為兄弟，又結來生未了因。?此詩卷二十三已收，題為“二月十九日攜白酒鱸魚過詹使君食槐葉冷淘”?朝來處處白氈鋪，樓閣山川盡一如。總是爛銀並白玉，不知奇貨有誰居。柏臺霜氣夜悽悽，風動琅璫月向低。夢繞雲山心似鹿，魂驚湯火命如雞。眼中犀角真吾子，身後牛衣愧老妻。百歲神遊定何處，桐鄉知葬浙江西。江陵昔相遇，幕府稱上賓。再見明光宮，峨冠挹搢紳。如今三見子，坎坷為逐臣。朝遊雲霄間，欲分丞相茵。暮落江湖上，遂與屈子鄰。了不見喜慍，子豈真可人。邂逅成一歡，醉語出天真。士方在田裡，自比渭與莘。出試乃大謬，芻狗難重陳。歲晚多霜露，歸耕當及辰。上窮非想亦非非，下與風輪共一痴。翠羽若知牛有角，空瓶何必井之眉。還朝暫接鵷鸞翼，謝病行收麋鹿姿。記取和詩三益友，他年弭節過仇池。千年誰復繼夷齊，凜凜霜筠此鬥奇。要識蒼龍聯蜺意，擬容丹鳳宿凰枝。扶持有伴雪應怕，裁剪無人風自吹。莫遣騷人說連理，君看高節孰如雌。烏啼鵲噪昏喬木，清明寒食誰家哭。風吹曠野紙錢飛，古墓累累春草綠。堂梨花映白楊路，盡是死生離別處。冥漠重泉哭不聞，蕭蕭暮雨人歸去。三吳行盡千山水，猶道桐廬更清美。豈惟濁世隱狂奴，時平亦出佳公子。初冠惠文讀城旦，晚入奉常陪劍履。方將華省起彈冠，忽憶釣臺歸洗耳。未應良木棄大匠，要使名駒試千里。奉親官舍當有擇，得郡江南差可喜。白粲連檣一萬艘，紅妝執樂三千指。簿書期會得餘閒，亦念人生行樂耳。病骨瘦欲折，霜髯籋更疏。喜聞新國政，兼得故人書。秉燭真如夢，傾杯不敢餘。天涯老兄弟，懷抱幾時攄。西方猶宿師，論將不及我。苟無深入計，緩帶我亦可。承明正須君，文字粲藻火。自薦雖雲數，留行終不果。正坐喜論兵，臨老付邊鎖。新詩出談笑，僚友困掀簸。我欲歌杕杜，楊柳方婀娜。邊風事首虜，所得蓋ㄠ麼。願為魯連書，一射聊城笴。陰功在不殺，結草酬魏顆。霜乾木落愛秦川，興發身輕逐鳥翩。貪看暮山忘遠近，強陪歸客更留連。貂裘犯雪觀形勝，駿馬隨鷹摶野鮮。為問南溪李夫子，壯心應未逐流年。孤山寺下水侵門，每到先看醉墨痕。楚相未亡談笑是，中郎不見典刑存。（杭有伶人善學呂，舉措酷似。別後，常令作之為笑。）君先去踏塵埃陌，我亦來尋桑棗村。回首西湖真一夢，灰心霜鬢更休論。凜然高節照時人，不信微官解浼君。蔣濟謂能來阮籍，薛宣直欲吏朱雲。好詩衝口誰能擇，俗子疑人未遣聞。乞取千篇看俊逸，不將輕比鮑參軍謫仙竄夜郎，子美耕東屯。造物豈不惜，要令工語言。王郎年少日，文如瓶水翻。爭鋒雖剽甚，聞鼓或驚奔。天欲成就之，使觸羝羊藩。孤光照微陋，耿如月在盆。歸來千首詩，傾瀉五石樽。卻疑彭澤在，頗覺蘇州煩。君看騶忌子，廉折配春溫。知音必無人，壞壁掛桐孫。不愁春盡絮隨風，但喜丹砂入頰紅。流落天涯先有讖，摩挲金秋會當同。蘧蘧未必都非夢，了了方知不落空。莫把存亡悲六客，已將地獄等天宮。積雪困桃李，春心誰為容。淮光釀山色，先作歸意濃。我亦倦遊者，君恩系疏慵。欲留耿介士，伴我衰遲蹤。更課升斗積，崎嶇等鉛舂。那將露電身，坐待收千鍾。結髮空百戰，市人看先封。誰能搔白首，抱關望夕烽。子意諒已成，我言寧復從。恨無乖崖老，一洗芥蒂胸。我田荊溪上，伏臘亦粗供。懷哉江南路，會作林下逢。道人曉出南屏山，來試點茶三昧手。忽驚午盞兔毛斑，打作春甕鵝兒酒。天台乳花世不見，玉川風腋今安有。先生有意續茶經，會使老謙名不朽。明月本自明，無心孰為境。掛空如水鑑，寫此山河影。我觀大瀛海，巨浸與天永，九州居其間，無異蛇盤鏡。空水兩無質，相照但耿耿。妄雲桂兔蟆，俗說皆可屏。我遊鑑空閣，缺月正淒冷。黃子寒無衣，對月句愈警。借君方諸淚，一沐管城穎。誰言小叢林，清絕冠五嶺。先帝知公早，虛懷第一人。至今詩禮將，惟數武宣臣。材大雖難用，時來亦少信。高平風烈在，威敏典刑新。（公少受知於範希文、孫元規。）空試乘邊策，寧留相漢身。淒涼舊部曲，淚溼冢前麟。雲夢連江雨，樊山落木秋。公方佔賈鵩，我正買龔牛。共有江湖樂，俱懷畎畝憂。荊溪欲歸老，浮玉偶同遊。骯髒儀刑在，驚呼歲月遒。回頭雜歌哭，挽語不成謳。神工妙技帝所收，江都曹韓逝莫留。人間畫馬惟韋侯，當年為誰掃驊騮。至今霜蹄踏長楸，圉人困臥沙壠頭。沙苑茫茫蒺藜秋，風??霧鬣寒颼颼。龍種尚與駑駘遊，長秸短豆豈我羞。八鑾六轡非馬謀，古來西山與東丘。白露悽風洗瘴煙，夢迴相對兩悽然。雀羅廷尉非當日，鳩杖先生愈少年。世事飽諳思縮手，主恩未報恥歸田。誰憐第五橋東水，獨照臺州老鄭虔。龍蟄雖高臥，雞鳴不廢時。炎涼徒自變，茂悅兩相知。已負棟樑質，肯為兒女姿。那憂霜貿貿，未喜日遲遲。難與夏蟲語，永無秋實悲。誰知此植物，亦解秉天彝。老衍清篇墨未枯，小馮新作語尤殊。呼兒淨洗涵星硯，為子賡歌墮月湖。聞道牂江空抱珥，年來合浦自還珠。請君多釀蓮花酒，準擬王喬下履鳧。?南詔有西珥河，即古牂牁江也，河形如月抱珥，故名之西珥雲。?君不見元帥府前羅萬戟，濤頭未順千弩射。至今鳳皇山下路，長借一箭開兩翼。我鑿西湖還舊觀，一眼已盡西南碧。又將回奪浮山險，千艘夜下無南北。坐陳三策本人謀，惟留一諾待我畫。老病思歸真暫寓，功名如幻終何得。從來自笑畫蛇足，此事何殊食雞肋。憐君嗜好更迂闊，得我新詩喜折屐。江湖粗了我徑歸，餘事後來當潤色。一庵閒臥洞霄宮，井有丹砂水長赤。壞壁題詩已五年，故人風物兩依然。定知來歲中秋月，又照先生枕麴眠。荊溪父老愁三害，下斬長蛟本無賴。平生倔強韓退之，文字猶為鱷魚戒。石門之役萬金耳，首鼠不為吾已隘。江湖開塞古有數，兩鵠飛來告成壞。勸農使者非常人，一言已破黎民駭。上饒使君更超軼，坐睨浮山襪累塊。髯張乃我結襪生，詩酒淋漓出狂怪。我作水衡生作丞，他日歸朝同此拜。棕筍更邀明月說明年，記取孤吟孟浩然。此去宦遊如傳舍，揀枝驚鵲幾時眠。平生學道已神完，豈復兒童私自憐。醉墜何曾傷內守，色憂當為念先傳。書空漸覺新詩健，把蟹行看樂事全。賣卻老驄為酒直，大呼鄉友作新年。?一題：東坡居士過龍光，求大竹作肩輿，得兩竿。南華珪首座方受請為此山長老。乃留一偈院中，須其至，授之，以為他時語錄中第一問。?斫得龍光竹兩竿，持歸嶺北萬人看。竹中一滴曹溪水，漲起西江十八灘。老來日月似車輪，此去知逢幾個春。昨夜冰花猶作柱，曉來梅子已生人。暴雨漲荒溪，尺水生洪流。中有潑潑鯉，泛然方快遊。安知赤日爍，沸浪生浮漚。石密岸狹束，鱗鬣窘若囚。一失在藻樂，遂有轍鮒憂。誓將泛江湖，雪此喣沫羞。江湖與荒溪，鉅細雖不侔。此流彼之派，聯接詎阻修。超然奮躍去，勢若鷹離韝。浮沉謝群蛙，窟穴依長洲。洗刷沮洳泥，被服白紋裘。誰知歲月久，湧浪生咽喉。賴爾溪中物，雖困有遠謀。不似沼沚間，四合獄萬鯫。縱知有江湖，綿綿隔山丘。人生豈異此，窮達皆有由。吾鄉廣平君，少與輕薄遊。堆金等屋樑，{左禾右罷}稏百頃秋。朝廷羅紅顏，夜庖炙肥牛。落魄窮書生，多以金帛收。高貲一朝盡，里巷誰青眸。兒女號飢寒，親友寡饋賙。中夜起長嘆，慷慨商聲謳。我非田農家，安能事粗耰。又非將帥種，不慣揮戈矛。平生負壯氣，豈可遂爾休。今我中丞公，位隆職兼優。官爵連九族，一門千驊騮。雖雲富貴殊，敢以貧賤投。姻戚苦未遠，我困豈我{左壽右鬼}。八月秋風高，駕言動輕輈。將行來告別，求贈安敢廋。嗟子窮已甚，倚伏理亦周。溪魚解如此，況子知公侯。馬壯僕正健，去去其無留。譙門對聳壓危坡，覽勝無如此得多。盡見西山遮岱嶺，迥分東野隔新羅。花時千圃堆紅錦，雪晝雙城疊白波。回首球場尤醒眼，一番風送監重磨。苶盡霜須照碧銅，依然春雪在長鬆。朝行犀浦催收芋，夜渡繩橋看伏龍。莫嘆倦遊無駟馬，要將老健敵千鍾。子云三世惟身在，為向西南說病容。寓形天宇間，出處會有役。澹然都無營，百年何由畢。山林等憂患，軒冕亦戲劇。我未即歸休，師寧便安逸。王城滿豪傑，議論紛黑白。聖諦第一義，對面誰不識。師來亦何事，孤月掛空碧。是身如浮雲，安得限南北。出岫本無心，既雨歸亦得。珠泉有舊約，何年掛瓶錫。靄靄青城雲，娟娟峨嵋月。隨我西北來，照我光不滅。我在塵土中，白雲呼我歸。我遊江湖上，明月溼我衣。岷峨天一方，雲月在我側。謂是山中人，相望了不隔。夢尋西南路，默數長短亭。似聞嘉陵江，跳波吹枕屏。送君無一物，清江飲君馬。路穿慈竹林，父老拜馬下。不用驚走藏，使者我友生。聽訟如家人，細說為汝評。若逢山中友，問我歸何日。為話腰腳輕，猶堪踏泉石。朝見新荑出舊槎，騷人孤憤苦思家。五噫處士大窮約，三賦先生多誕誇。帳外鶴鳴奩有鏡，筒中錢盡案無鮭。玉川何日朝金闕，白晝關門守夜叉。吾生如寄耳，嶺外亦閒遊。贛石三百里，寒江尺五流。楚山微有霰，越瘴久無秋。望斷橫雲嶠，魂飛吒雪洲。曉鍾時出寺，暮鼓各鳴樓。歸路迷千嶂，勞生閱百州。不隨猿鶴化，甘作賈胡留。只有貂裘在，猶堪買釣舟。生涯到處似檣烏，科第無心摘頷須。黃帽刺船忘歲月，白衣擔酒慰鰥孤。狙公欺病來分慄，水伯知饞為出鱸。莫向洞庭歌楚曲，煙波渺渺正愁予。枯槁形骸惟見耳，凋殘鬢髮只留須。平生大節堪為底，今日灰心始見渠。共惜相從一寸陰，酒杯雖淺意殊深。且同月下三人影，莫作天涯萬里心。東嶺近開鬆菊徑，南堂初絕斧斤音。知君善頌如張老，猶望攜壺更一臨。軒裳大爐韝，陶冶一世人。従衡落模範，誰復甘飢貧。可憐方回痴，初不疑嘉賓。頗念懷祖黠，瞋兒與兵姻。失身墮浩渺，投老無涯垠。回看十年舊，誰似數子真。孫郎表獨立，霜戟交重闉。深居不汝覿，豈問親與鄰。連枝皆秀傑，英氣推伯仁。我従海外歸，喜及崆峒春。新年得異書，西郭有逸民。?陽行先以《登真隱訣》見借。?小孫又過我，歡若平生親。清詩五百言，句句皆絕倫。養火雖未伏，要是丹砂銀。我家六男子，樸學非時新。詩詞各璀璨，老語徒周諄。願言敦夙好，永與竹林均。六子豈可忘，従我屢厄陳。月明寫炤寺林幽，最是江湖入念頭。衣染爐煙金漏迥，茶烹石鼎玉蟾留。山星幾點躔官舍，僧院百年過客舟。封事未投聖主意，長安此夕亦多愁。門大要容千駟入，堂深不覺百男歡。帝城如海欲尋難，肯舍漁舟到杏壇。剝啄扣君容膝戶，巍峨笑我切雲冠。問羊獨怪初平在，牧豕應同德曜看。肯把參同較同異，小窗相對為研丹。華燈閟艱歲，冷月掛空府。三吳重時節，九陌自歌舞。雲從月幾望，遂至一百五。嘉辰可屈指，樂事相繼武。今宵掃雲陣，極目淨天宇。嬉遊各忘歸，闐咽頃未睹。飛球互明滅，激水相吞吐。老去反兒童，歸來尚鐃鼓。新年消暗雪，舊歲添絲縷。何時九江城，相對兩漁父。餘刃西屠橫海鯤，應餘詩讖是遊魂。歸來趁別陶弘景，看掛衣冠神武門。缺月不早出，長林踏青冥。犬吠主人怒，愧此閭里情。怪我夜不歸，茜袂窺柴荊。雲間與地上，待我兩友生。驚鵲再三起，樹端已微明。白露淨原野，始覺丘陵平。暗蛩方夜績，孤螢亦宵征。歸來閉戶坐，寸田且默耕。莫赴花月期，免為詩酒縈。詩人如布穀，聒聒常自名。京城三日雨留人，吳市門前訪子真。赤腳長鬚俱好事，新詩軟語坐生春。鄴侯久有牙籤富，太史猶探禹穴新。不惜為君揮尺素，卻憂善守備三鄰。詔語春溫昨夜班，屋頭鳴鴃便關關。遊仙夢覺月臨幌，賀雨詩成雲滿山。憐我白頭來仗下，看君黃氣發眉間。鳳池故事同機務，火急開撙及尚閒。我夢遊天台，橫空石橋小。松風吹菵露，翠溼香嫋嫋。應真飛錫過，絕磵度雲鳥。舉意欲從之，翛然已鬆杪。微言粲珠玉，未說意先了。覺來如墮空，耿耿窗戶曉。群生陷迷網，獨達從古少。杜叟子何人，長嘯萬物表。妻孥空四壁，振策念輕矯。遂為赤城遊，飛步凌縹緲。問禪不歸舍，屢為瓠壺繞。何人識此志，佛眼自照了。我夢君見之，卓爾非魔嬈。仙葩發茗碗，剪刻分葵蓼。從今更不出，閉戶閒騕嫋。時從佛頂巖，馳下雙蓮沼。飛花成陣。春心困。寸寸。別腸多少愁悶。無人問。偷啼自搵。殘妝粉。抱瑤琴、尋出新韻。玉纖趁。南風未解幽慍。低雲鬢。眉峰斂暈。嬌和恨。東坡五載黃州住，何事無言及李宜。卻似西川杜工部，海棠雖好不吟詩。長□茅間有異芳，風流稷下古諸姜。適從瓊管魚龍窟，秀出羊城翰墨場。滄海何曾斷地脈，白袍端合破天荒。錦衣他日千人看，始信東坡眼力長。長笑右軍稱草聖，不如東野以詩鳴。樂天自欲吟淮月，懷祖無勞聽角聲。山頭孤鶴向南飛，載我南遊到九疑。下界何人也吹笛，可憐時復犯龜茲。我從廬山來，目送孤飛雲。路逢陸道士，知是千歲人。試問當時友，虎溪已埃塵。似聞佚老堂，知是幾世孫。能為五字詩，仍戴漉酒巾。人呼小靖節，自號葛天民。尋花不惜命，愛雪常忍凍。三為郡太守，清似於陵仲。大夢行當覺，百年特未滿。遑哀已逝人，長眠寄孤館。念我同年生，意長日月短。鹽車困騏驥，烈火廢圭瓚。後生有奇骨，出語已精悍。蕭然野鶴姿，誰復識中散。有生寓大塊，死者誰不窾。嗟君獨久客，不識黃土暖。推衣助孝子，一溉滋湯旱。誰能脫左驂，大事不可緩。雲夢連江雨，樊山落木秋。公方佔賈鵩，我正買龑牛。共有江湖樂，俱懷畎畝憂。荊溪欲歸老，浮玉偶同遊。骯髒儀刑在，驚呼歲月遒。回頭雜歌哭，挽語不成謳。東鄰主人遊不歸，悲歌夜夜聞舂相。門前人鬧馬嘶急，一家喜氣如春釀。王事何曾怨獨賢，室人豈忍交謫謗。大兒踉蹡越門限，小兒咿啞語繡帳。定教舞袖掣伊涼，更想夜庖鳴甕盎。題詩送酒君勿誚，免使退之嘲一餉。春池水暖魚自樂，翠嶺竹靜鳥知還。莫言疊石小風景，捲簾看盡銅官山。東君意淺著寒梅，千朵深紅未暇裁。安得道人殷七七，不論時節遣花開。峨峨扇中山，絕壁信天剖。誰施大圓鏡，衡霍入戶牖。得之老月師。畫者一醉叟。常疑若人胸，自有云夢藪。千巖在掌握，用舍彈指久。低昂不自知，恨寄兒女手。短屏雖曲折，高枕謝奔走。出家非今日，法水洗無垢。浮游雲釋嶠，宴坐柳生肘。忘懷紫翠間，相與到白首。痿人常念起，夫我豈忘歸。不敢夢故山，恐興墳墓悲。生世本暫寓，此身念念非。鵝城亦何有，偶拾鶴毳遺。窮魚守故沼，聚沫猶相依。大兒當門戶，時節供丁推。夢與鄰翁言，憫默憐我衰。往來付造物，未用相招麾。臥室經旬減帶圍，清樽忘卻故人期。莫嫌雪裡閒氈帳，作事由來未合時。漸覺東風料峭寒，青蒿黃韭試春盤。遙想慶州千嶂裡，暮雲衰草雪漫漫。瞑倚蒲團臥鉢囊，半窗疏箔度微涼。蕉心不展待時雨，葵葉為誰傾夕陽。侍史傳柑玉座傍，人間草木盡天漿。寄與維摩三十顆，不知薝蔔是餘香。?舉輕明重，維摩猶三十枚。?春風欲動北風微，歸雁亭邊送雁歸。蜀客南遊家最遠，吳山寒盡雪先晞。扁舟去後花絮亂，五馬來時賓従非。惟有道人應不忘，抱琴無語立斜暉。面頰照人元自赤，眉毛覆眼見來烏。倦遊不擬談玄牝，示病何妨出白鬚。絕學已生真定惠，說禪長笑老浮屠。東坡若肯三年住，親與先生看藥爐。別君二十載，坐失兩鬢青。吾道雖艱難，斯文終典型。屢作退飛鷁，羞看乾死螢。一落戎馬間，五見霜葉零。夜談空說劍，春夢猶橫經。新科復舊貫，童子方乞靈。須煩凌雲手，去作入蜀星。蒼苔高朕室，古柏文翁庭。初聞編簡香，始覺鋒鏑腥。岷峨有雛鳳，梧竹養修翎。嗚呼應嶰律，飛舞集虞廷。吾儕便歸老，亦足慰餘齡。滔滔四海我知津，每愧先生植杖芸。自少多言晚聞道，從今閉口不論文。灩翻白獸樽中酒，歸煮青泥坊底芹。要識老僧無盡處，床頭牛蟻不曾聞。章子親未葬，餘生抱羸疾。朝吟噎鄰里，夜淚腐茵席。前年黑花生，今歲白髮出。身隨日月逝，恨與天地畢。願求不毛田，親築長夜室。難從王孫裸，未忍夏後堲。五陵多豪士，百萬付一擲。心知義財難，甘就貧友乞。不辭毛粟施，行自丘山積。此志苟朝遂，夕死真不戚。誓求無生理，不踐有為跡。棄身尸陀林，烏鳶任狼藉。接果移花看補籬，腰鐮手斧不妨持。上都新事長先到，老圃閒談未易欺。釀酒閉門開社甕，殺牛留客解耕縻。何時得見纖纖玉，右手持杯左捧頤。芒鞋不踏利名場，一葉輕?一作虛?舟寄渺茫。林下對床聽夜雨，靜無燈火照淒涼。玉筍纖纖揭繡簾，一心偷看綠蘿尖。使君三尺球頭帽，須信從來只有檐。東坡先生未歸時，自種來禽與青李。五年不踏江頭路，夢逐東風泛蘋芷。江梅山杏為誰容，獨笑依依臨野水。此間風物君未識，花浪翻天雪相激。明年我覆在江湖，知君對花三嘆息。冗士無處著，寄身範公園。桃花忽成陰，薺麥秀已繁。閉門春晝永，惟有黃蜂喧。誰人肯攜酒，共醉榆柳村。髯卿獨何者，一月三到門。我不往拜之，髯來意彌敦。堂堂元老後，亹亹仁人言。憶在錢塘歲，情好均弟昆。時於冰雪中，笑語作春溫。欲飲徑相覓，夜開叢竹軒。搜尋到篋笥，鮓醢無復存。每愧煙火中，玉腕親炮燔。別來今幾何，相對如夢魂。告我當北渡，新詩侑清樽。坡陀太行麓，洶湧黃河翻。仕宦非不遇，王畿西北垣。斯民如魚耳，見網則驚奔。皎皎千丈清，不如尺水渾。刑政雖首務，念當養其源。一聞襦袴音，盜賊安足論。半園荒草沒佳蔬，煮得佔禾半是薯。萬事思量都是錯，不如還叩仲尼居。橋下幽亭近水寒，倩誰□字在楣端。市廛得此尤堪隱，老者於今只自安。飯後徐行扶竹杖，倦來穩坐倚蒲團。眼明能展鍾王帖，絕勝前人映雪看。安期本策士，平日交蒯通。嘗乾重瞳子，不見隆準公。應如魯仲連，抵掌吐長虹。難堪踞床洗，寧挹扛鼎雄。事既兩大繆，飄然鑷遺風。乃知經世士，出世或乘龍。豈比山澤臞，忍飢啖柏鬆。縱使偶不死，正堪為僕僮。茂陵秋風客，望祖猶蟻蜂。海上如瓜棗，可聞不可逢。天工翦刻為誰妍，抱蕊遊蜂自作團。把酒惜春都是夢，不如閒客此閒看。屋上山禽苦喚人，檻前冰沼忽生鱗。老來厭逐紅裙醉，病起空驚白髮新。臥聽使君鳴鼓角，試呼稚子整冠巾。曲欄幽榭終寒窘，一看郊原浩蕩春。大旆傳聞載酒過，小詩未忍著磚磨。陽關三疊君須祕，除卻膠西不解歌。（來詩有渭城之句。）半脫蓮房露壓欹，綠荷深處有遊龜。只應翡翠蘭苕上，獨見玄夫曝日時。蕭索東風兩鬢華，年年幡勝剪宮花。愁聞塞曲吹蘆管，喜見春盤得蓼芽。吾國舊供雲澤米，（定武齋酒用蘇州米。）君家新致雪坑茶。（近得曾坑茶。）燕南異事真堪記，三寸黃柑擘永嘉。何處覓新秋，蕭然北臺上。秋來未雲幾，風日已清亮。雲間聳孤翠，林表浮遠漲。新棗漸堪剝，晚瓜猶可餉。西風送落日，萬竅含悽愴。念當急行樂，白髮不汝放。屋雪號風苦戰貧，紙窗迎日稍知春。正如薝蔔林中坐，更對芙蓉城裡人。昨想玉堂空冷徹，誰分銀榼送清醇。海山知有東南角，正看歸鴻作小顰。城西千葉豈不好，笑舞春風醉臉丹。何似後堂冰玉潔，遊蜂非意不相干。（孔頗有聲伎，而客無見者。）鬱郁蒼髯千歲姿，肯來杯酒作兒嬉。流芳不待龜巢葉，（唐人以荷葉為酒杯，謂之碧筒酒。）掃白聊煩鶴踏枝。醉裡便成欹雪舞，醒時與作嘯風辭。馬軍走送非無意，玉帳人閒合有詩。薄宦驅我西，遠別不容惜。方愁後會遠，未暇憂歲夕。強歡雖有酒，冷酌不成席。秦烹惟羊羹，隴饌有熊臘。念為兒童歲，屈指已成昔。往事今何追，忽若箭已釋。感時嗟事變，所得不償失。府卒來驅儺，矍鑠驚遠客。愁來豈有魔，煩汝為攘磔。寒梅與凍杏，嫩萼初似麥。攀條為惆悵，玉蕊何時折。不憂春豔晚，行見棄夏核。人生行樂耳，安用聲名籍。胡為獨多感，不見膏自炙。詩來苦相寬，子意遠可射。依依見其面，疑子在咫尺。兄今雖小官，幸忝佐方伯。北池近所鑿，中有汧水碧。臨池飲美酒，尚可消永日。但恐詩力弱，鬥健未免馘。詩成十日到，誰謂千里隔。一月寄一篇，憂愁何足擲。聞君談西戎，廢食忘早晚。王師本不陳，賊壘何足剗。守邊在得士，此語要而簡。知君論將口，似我識畫眼。笑指塵壁間，此是老牛戩。平生師衛玠，非意常理遣。訴君定何人，未用市朝顯。置之勿複道，世俗固多舛。歸去亦何須，單車渡殽澠。如蟲得羽化，已脫安用繭。家書空萬軸，涼曝困舒捲。念當掃長物，閉息默自暖。此畫聊付君，幽處得小展。新詩勿縱筆，群吠驚邑犬。時來未可知，妙斫待輪扁。騶騎傳撥出跨坊，簿書填委入充堂。誰教按部如何武，只許清樽對孟光。婉娩有時來入夢，溫柔何日聽還鄉。酸寒病守憂堪笑，千步空餘僕射場。高士例須憐曲糵，此語嘗聞退之說。我今有說殆不然，曲糵未必高士憐。醉者墜車莊生言，全酒未若全於天。達人本自不虧缺，何暇更求全處全。景山沉迷阮籍傲，畢卓盜竊劉伶顛。貪狂嗜怪無足取，世俗喜異矜其賢。杜陵詩客尤可笑，羅列八子參群仙。流涎露頂置不說，為問底處能逃禪。我今不飲非不飲，心月皎皎長孤圓。有時客至亦為酌，琴雖未去聊忘弦。吾宗先生有深意，百里雙罌遠將寄。且言不飲固亦高，舉世皆同吾獨異。不如同異兩俱冥，得鹿亡羊等嬉戲。決須飲此勿復辭，何用區區較醒醉。雲興天際，炊若車蓋。凝□未瞬，瀰漫霮□。驚雷出火，喬木麋碎。殷地爇空，萬夫皆廢。溜綆四墜，日中見昧。移晷而收，野無完塊。美哉水，洋洋乎，我懷先生，送之子於城隅。洋洋乎，美哉水，我送之子，至於新渡。念彼嵩雒，眷焉西顧，之子於邁，至於白馬。白馬舊邦，其構維新，邦人流涕，畫舫之孫。相其口髯，尚克似之，先生遺民，之子往字。彭城古戰國，孤客倦登臨。汴泗交流處，清潭百丈深。故人輕千里，足繭來相尋。何以娛嘉客，潭水洗君心。老守厭簿書，先生罷函丈。風流魏晉間，談笑羲皇上。河洪忽已過，水色綠可釀。君毋輕此樂，此樂清且放。少學不為身，宿志固有在。雖然敢自必，用舍置度外。天初若相我，發跡造弘大。豈敢負所付，捐軀欲投會。寧知事大謬，舉步得狼狽。我已無可言，墮甑難追悔。子雖僅自免，雞肋安足賴。低迴畏罪罟，黽俛敢言退。若人疑或使，為子得微罪。時哉歸去來，共抱東坡耒。才賢世有幾，廊廟忍輕遺。公在不早用，人今方見思。故山鬆鬱郁，舊史印累累。惟有同鄉老，聞名尚涕洟。青山在屋上，流水在屋下。中有五畝園，花竹秀而野。花香襲杖屨，竹色侵盞斝。樽酒樂餘春，棋局消長夏。洛陽古多士，風俗猶爾雅。先生臥不出，冠蓋傾洛社。雖雲與眾樂，中有獨樂者。才全德不形，所貴知我寡。先生獨何事，四海望陶冶。兒童誦君實，走卒知司馬。持此欲安歸，造物不我舍。名聲逐吾輩，此病天所赭。撫掌笑先生，年來效喑啞。真珠為漿玉為醴，六月田夫汗流泚。不如春甕自生香，蜂為耕耘花作米。一日小沸魚吐沫，二日眩轉清光活。三日開甕香滿城，快瀉銀瓶不須撥。百錢一斗濃無聲，甘露微濁醍醐清。君不見南園採花蜂似雨，天教釀酒醉先生。先生年來窮到骨，問人乞米何曾得。世間萬事真悠悠，蜜蜂大勝監河侯。揮手東門別，朱顏鬢未霜。至今如夢寐，未信有存亡。後事書千紙，新墳天一方。誰能悲楚相，抵掌悟君王。彭城官居冷如水，誰従我遊顏氏子。我衰且病君亦窮，衰窮相守正其理。胡為一朝舍我去，輕衫觸熱行千里。問君無乃求之與，答我不然聊爾耳。京師萬事日日新，故人如故今有幾。君知牛行相君宅，扣門但覓王居士。清詩草聖俱入妙，別後寄我書連紙。苦恨相思不相見，約我重陽嗅霜蕊。君歸可喚與俱來，未應指目妨進擬。太一老仙閒不出，（張安道為太一宮使。）踵門問道今時矣。因行過我路幾何，願君推輓加鞭箠。吾儕一醉豈易得，買羊釀酒従今始。百年一俯仰，寒暑相主客。稍增裘褐氣，已覺團扇厄。不煩計榮辱，此喪彼有獲。我琴終不敗，無攫故無aa32。後生不自牧，呻吟空挾策。揠苗不待長，買菜苦求益。此郎獨靜退，門外無行跡。但恐陶淵明，每為飢所迫。悽風弄衣結，小雪穿門席。願君付一笑，造物亦戲劇。朝來賦雲夢，筆落風雨疾。為君裁春衫，高會開桂籍。一舸南遊遂不歸，清江赤壁照人悲。請看行路無従涕，盡是當年不忍欺。雪後獨來栽柳處，竹間行復採茶時。山城散盡樽前客，舊恨新愁只自知。郊原雨初足，風日清且好。病守亦欣然，肩輿白門道。荒田咽蛩蚓，村巷懸梨棗。下有幽人居，閉門空雀噪。西風高正厲，落葉紛可掃。孤僮臥斜日，病馬放秋草。墟里通有無，垣牆任摧倒。君家本冠蓋，絲竹鬧鄰保。脫身聲利中，道德自濯澡。躬耕抱羸疾，奉養百歲老。詩書膏吻頰，菽水媚翁媼。飢寒天隨子，杞菊自擷芼。慈孝董邵南，雞狗相乳抱。吾生如寄耳，歸計失不早。故山豈敢忘，但恐迫華皓。従君學種秫，斗酒時相勞。不見何戡唱渭城，舊人空數米嘉榮。龍眠獨識殷勤處，畫出陽關意外聲。兩本新圖寶墨香，樽前獨唱小秦王。為君翻作歸來引，不學陽關空斷腸。柏生兩石間，天命本如此。雖雲生之艱，與石相終死。韓子俯仰人，但愛平地美。土膏扎烡壤，成壞幾何耳。君看此槎牙，豈有可移理。蒼龍轉玉骨，黑虎抱金柅。書師亦可人，使我毛髮起。當年落篳意，正欲飢韓子。造物本無物，忽然非所難。花心起墨暈，春色散毫端。縹緲形才具，扶疏態自完。蓮風盡傾倒，杏雨半披殘。獨有狂居士，求為黑牡丹。兼書平子賦，歸向雪堂看。受降城下紫髯郎，戲馬臺南古戰場。恨君不取契丹首，金甲牙旗歸故鄉。化工未議蘇群槁，先向寒梅一傾倒。江南無雪春瘴生，為散冰花除熱惱。風清月落無人見，洗妝自趁霜鍾早。惟有飛來雙白鷺，玉羽瓊林鬥清好，吳山道人心似水，眼淨塵空無可掃。故將妙語寄多情，橫機欲試東坡老。東坡習氣除未盡，時復長篇書小草。且撼長條餐落英，忍飢未擬窮呼昊。二子本無我，其初因物著。豈惟老變衰，念念不如故。知君非金石，安得長託附。莫從老君言，亦莫用佛語。仙山與佛國，終恐無是處。甚欲隨陶翁，移家酒中住。醉醒要有盡，未易逃諸數。平生逐兒戲，處處餘作具。所至人聚觀，指目生譭譽。如今一弄火，好惡都焚去。既無負載勞，又無寇攘懼。仲尼晚乃覺，天下何思慮。我卜我居，居非一朝。龜不吾欺，食此江郊。廢井已塞，喬木幹霄。昔人伊何，誰其裔苗。新春階下筍芽生，廚裡霜虀倒舊罌。時繞麥田求野薺，強為僧舍煮山羹。園無雨潤何須嘆，身與時違合退耕。欲看年華自有處，鬢間秋色兩三莖。下有澄潭，可飲可濯。江山千里，供我遐矚。木固無脛，瓦豈有足。陶匠自至，嘯歌相樂。生芻不獨比前人，束槁端以廢謝鯤。子達想無身後念，吾衰不復夢中論。已知毅豹為均死，未識荊凡定孰存？堪笑東坡痴鈍老，區區猶記刻舟痕。散庭空雀噪入檐，閉門獨宿夜厭厭。似聞梨棗同時種，應與杉篁刻日添。糟麴有神薰不醉，雪霜誇健巧相沾。先生坐待清陰滿，空使人人嘆滯淹。我視此邦，如洙如沂。邦人勸我，老矣安歸。自我幽獨，倚門或揮。豈無親友，雲散莫追。其韻並寄茶二十一片折楊新曲萬人趨，獨和先生於蒍於。但信櫝藏終自售，豈知碗脫本無橅。朅従冰叟來遊宦，肯伴?翟仙亦號儒。棠棣併為天下士，芙蓉曾到海邊郛。不嫌霧谷霾松柏，終恐虹樑荷棟桴。高論無窮如鋸屑，小詩有味似連珠。感君生日遙稱壽，祝我餘年老不枯。未辦報君青玉案，建溪新餅截雲腴。旦朝丁丁，誰款我廬。子孫遠至，笑語紛如。剪{髻下吉換米}垂髫，覆此瓠壺。三年一夢，乃復見餘。惡業相纏五十年，常行八棒十三禪。卻著衲衣歸玉局，自疑身是五通仙。樹林幽翠滿山谷，樓觀突兀起江濱。雲是昔人藏書處，磊落萬卷今生塵。江邊日出紅霧散，綺窗畫閣青氛氳。山猿悲嘯谷泉響，野鳥?戛巖花春。借問主人今何在，被甲遠戍長苦辛。先登搏戰事斬級，區區何者為三墳。書生古亦有戰陣，葛巾羽扇揮三軍。古人不見悲世俗，回首蒼山空白雲。淥淨堂前鶴，孤棲守竹軒。胸中無限事，恨汝不能言。聞有古學舍，竊懷淵明欣。攝衣造兩塾，窺戶無一人。邦風方杞夷，廟貌猶殷因。先生饌已缺，弟子散莫臻。忍飢坐談道，嗟我亦晚聞。永言百世祀，未補平生勤。今此復何國，豈與陳蔡鄰。永愧虞仲翔，絃歌滄海濱。雨葉風花日夜稀，一杯相屬竟何時。空虛豈敢酬瓊玉，枯朽猶能出菌芝。門外呂梁従迅急，胸中雲夢自逶遲。待君筆力追靈運，莫負南臺九日期。水旱行十年，飢疫遍九土。奇窮所向惡，歲歲祈睛雨。雖非為己求，重請終愧古。鬼神亦知我，老病入腰膂。何曾拜向人，此意難不許。重雲萋已合，微潤先流礎。蕭蕭止還作，坐聽及三鼓。天明將吏集，泥土滿靴屨。登城望麰麥，綠浪風掀舞。愧我賢友生，雄篇鬥新語。君看大熟歲，風雨佔十五。天地本無功，祈禳何足數。渡河不入境，未若無蝗虎。而況刑白鵝，下策君勿取。我生有天祿，玄膺流玉泉。何事陶彭澤，乏酒每形言。仙人與道士，自養豈在繁。但使荊棘除，不憂梨棗愆。我年六十一，頹景薄西山。歲暮似有得，稍覺散亡還。有如千丈鬆，常苦弱蔓纏。養我歲寒枝，會有解脫年。米盡初不知，但怪飢鼠遷。二子真我客，不醉亦陶然。玉釵半脫雲垂耳，亭亭芙蓉在秋水，當時薄命一酸辛，千古華堂奉君子。水邊何處無麗人，近前試看丞相嗔。不如丹青不解語，世間言語元非真。知君被惱更愁絕，卷贈老夫驚老拙。為君援筆賦梅花，未害廣平心似鐵。汴泗遶吾城，城堅如削鐵。中有李臨淮，號令肝膽裂。古來彭城守，未省怕惡客。惡客雲是誰？祥符相公孫。是家豪逸生有種，千金一擲頗黎盆。連車載酒來，不飲外酒嫌其村。子有千瓶酒，我有萬株菊。任子滿頭插，團團見花不見目。醉中插花歸，花重壓折軸。問客何所須？客言：我愛山，青山自繞郭，不要買山鐵。此外有黃樓，樓下一河水，美哉洋洋乎，可以療飢並洗耳。彭城之遊樂復樂，客惡何如主人惡。襄陽龐公少檢束，白髮不髡亦不俗。世所奔趨我獨棄，我已有餘彼不足。鹿門有月樹下行，虎溪無風舟上宿。不識當時捕魚客，但愛長康畫金粟。杜口如今不復言，龐公為人不曲局。東西有人問老翁，為道明燈照華屋。龍根為脯玉為漿，下界寒醅亦漫嘗。一紙鵝經逸少醉，他年鵬賦謫仙狂。金丹自足留衰鬢，苦淚何須點別腸。吳越舊邦遺澤在，定應符竹付諸郎。教子通經古所賢，安貧守道節尤堅。當熊遣烈傳家世，投燭諸郎慰眼前。不待金花書誥命，忽驚玉樹掩新阡。凱風吹棘君休詠，我亦孤懷一泫然。日月轉雙轂，古今同一丘。惟此鶴骨老，凜然不知秋。去住兩無礙，人天爭挽留。去如龍出山，雷雨卷潭湫。來如珠還浦，魚鱉爭駢頭。此生暫寄寓，常恐名實浮。我比陶令愧，師為遠公優。送我還過溪，溪水當逆流。聊使此山人，永記二老遊。大千在掌握，寧中別離憂。黍離不復閔宗周，何暇雷塘吊一丘。若問西來師祖意，竹西歌吹是揚州。蓬頭三獠奴，誰謂願且端。晨興灑掃罷，飽食不自安。願治此圃畦，少資主遊觀。晝功不自覺，夜氣乃潛還。早韭欲爭春，晚菘先破寒。人間無正味，美好出艱難。早知農圃樂，豈有非意幹。尚恨不持鋤，未免騂我顏。此心苟未降，何適不間關。休去復歇去，菜食何所嘆。聚糞西垣下，鑿泉東垣隈。勞辱何時休，宴安不可懷。天公豈相喜，雨霽與意諧。黃菘養土膏，老楮生樹雞。未忍便烹煮，繞觀日百回。跨海得遠信，冰盤鳴玉哀。茵蔯點膾縷，照坐如花開。一與蜑叟醉，蒼顏兩摧頹。齒根日浮動，自與粱肉乖。食菜豈不足，呼兒拆雞棲。輕舟橫江來，弔古悲純孝。逶迤尋遠跡，婉孌見遺貌。清泉不可挹，涸盡空石窖。古人飄何之，惟有風竹鬧。行行玩村落，戶戶懸網罩。民風坦和平，開戶夜無鈔。叢林富筍茹，平野絕虎豹。嗟哉此樂鄉，毋乃姜子教。雨折霜乾不耐秋，白花黃葉使人愁。月明小艇湖邊宿，便是江南鸚鵡洲。我初未識君，人以君為笑。垂頭老鸛雀，煙雨霾七竅。敝衣來過我，危坐若持釣。褚裒半面新，鬷蔑一語妙。徐徐涉其瀾，極望不可徼。卻勸元嫵媚，士固難輕料。看書眼如月，罅隙靡不照。我老多遣忘，得君如再少。縱橫通雜藝，甚博且知要。所恨言無文，至老幽不耀。其生世莫識，已死誰復吊。作詩遺故人，庶解俗子譙。十年不向此憑欄，景象依然一望間。龍蜃吐雲天入水，樓臺倒影日銜山。僧於僻寺難為隱，人在扁舟未是閒。孤鶴似尋和靖宅，盤空飛去復飛還。夭矯庭中檜，枯枝鵲踏消。瘦皮纏鶴骨，高頂轉龍腰。啼鴃催天明，喧喧相詆譙。暗蛩泣夜永，唧唧自相吊。飲風蟬至潔，長吟不改調。食土蚓無腸，亦自終夕叫。鳶貪聲最鄙，鵲喜意可料。皆緣不平鳴，慟哭等嬉笑。阮生已粗率，孫子亦未妙。道人開此軒，清坐默自照。衝風振河海，不能號無竅。累盡吾何言，風來竹自嘯。窈窕山頭井，潛通伏澗清。欲知深幾許，聽放轆轤聲。三徑縈迴草樹蒙，忽驚初日上千峰。平湖種稻如西蜀，高閣連雲似渚宮。殘雪照山光耿耿，輕冰籠水暗溶溶。溪邊野鶴沖人起，飛入南山第幾重。石室先生清興動，落筆縱橫飛小鳳。借君妙意寫篔簹，留與詩人發吟諷。莫將牛弩射羊群，臥治何妨晝掩門。稍喜使君無疾病，時因送客見車轓。搔頭白朆秋無數，閉眼丹田夜自存。欲息波瀾須引去，吾儕豈獨坐多言。遠公沽酒飲陶潛，佛印燒豬待子瞻。採得百花成蜜後，不知辛苦為誰甜。餘杭門外葉飛秋，尚記居人挽去舟。一別臨平山上塔，五年雲夢澤南州。淒涼楚些緣吾發，邂逅秦淮為子留。寄謝西湖舊風月，故應時許夢中游。安石作假山，其中多詭怪。雖然知是假，爭奈主人愛。白頭逢國士，青眼酒尊開。織手搓來玉色勻，碧油煎出嫩黃深。夜來春睡知輕重，壓匾佳人纏臂金。到郡席不暖，居民空惘然。好山無十里，遺恨恐他年。欲款南朝寺，同登北郭船。朱門收畫戟，紺宇出青蓮。（荊公宅已為寺。）夾路蒼髯古，迎人翠麓偏。龍腰蟠故國，鳥爪寄層巔。竹杪飛華屋，鬆根泫細泉。峰多巧障日，江遠欲浮天。略彴橫秋水，浮圖插暮煙。歸來踏人影，雲細月娟娟。拆卻相公庵，泥卻駙馬竹。天下人總知，流入傳燈錄。不會人間閒草木，預人何事管興亡。二疏事漢時，跡寓心已去。許侯何足道，寧識此高趣。可憐魏丞相，免冠謝陋舉。中興多名臣，有道獨兩傅。世途方轂擊，誰肯行此路。是身如委蛻，未蛻何所顧。已蛻則兩忘，身後誰譭譽。所以遺子孫，買田豈先務。我嘗遊東海，所歷若有素。神交久從君，屢夢今乃悟。淵明作詩意，妙想非俗慮。庶幾二大夫，見微而知著。人皆苦炎熱，我愛夏日長。薰風自南來，殿閣生微涼。一為居所移，苦樂永相忘。願言均此施，清陰分四方。芒鞋竹杖布行纏，遮莫千山更萬山。従來無腳不解滑，誰信石頭行路難。此生太山重，忽作鴻毛遺。三子死一言，所死良已微。賢哉晏平仲，事君不以私。我豈犬馬哉，從君求蓋帷。殺身固有道，大節要不虧。君為社稷死，我則同其歸。顧命有治亂，臣子得從違。魏顆真孝愛，三良安足希。仕宦豈不榮，有時纏憂悲。所以靖節翁，服此黔婁衣。隱約安幽奧，蕭騷雪藪西。交加工結構，茂密渺冥迷。引葉油雲遠，攢叢聚族齊。奔鞭迸壁背，脫籜吐天梯。煙筱散孫息，高竿拱桷枅。漏蘭零露落，庭度獨蜩啼。掃洗修纖筍，窺看詰曲溪。玲瓏綠醽醴，邂逅盍閒攜。日月何促促，塵世苦局束。仙子去無蹤，故山遺白鹿。仙人已去鹿無家，孤棲悵望層城霞。至今聞有遊洞客，夜來江市叫平沙。長鬆千樹風蕭瑟，仙宮去人無咫尺。夜鳴白鹿安在哉，滿山秋草無行跡。孤生知永棄，末路嗟長勤。久安儋耳陋，日與雕題親。海國此奇士，官居我東鄰。卯酒無虛日，夜棋有達晨。小甕多自釀，一瓢時見分。仍將對床夢，伴我五更春。暫聚水上萍，忽散風中雲。恐無再見日，笑談來生因。空吟清詩送，不救歸裝貧。老人痴鈍已逃寒，子復辭行理亦難。要到盧龍看古塞，投文易水吊燕丹。（餘昔年辭免使北。）胡羊代馬得安眠，窮髮之南共一天。又見子卿持漢節，遙知遺老泣山前。氈毳年來亦甚都，時時鴂舌問三蘇。（予與子由入京時，北使已問所在。後餘館伴，北使屢誦三蘇文。）那知老病渾無用，欲問君王乞鏡湖。始憶庚寅降屈原，旋看蠟鳳戲僧虔。隨翁萬里心如鐵，此子何勞為買田。（時猶子遲侍行。）風師挾帝令，號呼肆徂徵。雲師畏推逐，蓄意不敢爭。雨師曠厥官，所苟朝夕生。帝眷一夕回，旱識旦暮行。翻然沛膏澤，夜半來無聲。青秧發廣畝，白水涵孤城。鳳凰來儀，嘉禾合穗。君看三代士執雉，本以殺身為小補。居官死職戰死綏，夢屍得官真古語。五行勝己斯為官，官如草木吾如土。仕而未祿猶賓客，待以純臣蓋非古。饋焉曰獻稱寡君，豈比公卿相爾汝。世衰道微士失已，得喪悲歡反其故。草袍蘆箠相嫵媚，飲酒嬉遊事群聚。曲江船舫月燈球，是謂舞殯而歌墓。看花走馬到東野，餘子紛紛何足數。二生年少兩豪逸，詩酒不知軒冕苦。故令將仕夢發棺，勸子勿為官所腐。塗車芻靈皆假設，著眼細看君勿誤。時來聊復一飛鳴，進隱不須煩伍舉。江東賈客木綿裘，會散金山月滿樓。夜半潮來風又熟，臥吹簫管到揚州。亂葉和淒雨，投空如散絲。遊年一如此，遊子去何之。節義古所重，艱危方自茲。他時著清德，仍復畏人知。苦霧收殘文豹別，怒濤驚起老蟠□。盛德初融後，潛陰未姤時。侍臣佔易象，明兩作重離。荔枝已成吾發白，猶作江南未歸客。披雲離北巖，度嶺入中夏。重藉剪楚茅，方函斲英檟。騷壇意莫逆，匠石語□侈。匪堊勞運斤，如帶防毀銙。礪□□□□，觀隅整同廈。津津剖馬肝，索索模羊觟。氣逼鬆滋豪，煙聯雪濤詫登堂卻蹣跚，飲水何谻閜。守墨面宜黔，含貞口終啞。靜惟有壽焉，玷尚可磨也。魯史記獲麟，晉帖題裹鮓。供給到唐文，護持等商斝。眉形空愛纖，風字仍嫌哆。載觀七八評，鹹本六一寫。退然敢摩肩，信矣俱出跨。始知尹公他，不媚王孫賈。銘詩與器傳，篆刻當碑打。嚴韻拾孑遺，微才任聊且。我非皇甫謐，門人如摯虞。不持兩鴟酒，肯借一車書。欲令海外士，觀經似鴻都。結髮事文史，俯仰六十喻。老馬不耐放，長鳴思服輿。故知根塵在，未免病藥俱。念君千里足，歷塊猶踟躕。好學真伯業，比肩可相如。此書久已熟，救我今荒蕪。顧慚桑榆迫，久厭詩書娛。奏賦病未能，草玄老更疏。猶當距楊墨，稍欲懲荊舒。其間絕品非不佳，張禹縱賢非魚鯁。立著巫娥多少時，安排雲雨待清詞。酒酣魯叟頻相憶，曲罷周郎尚不知。海鷂無蹤飛過速，雲龍有報發來遲。從今莫入尋春會，為欠梅花一首詩。時來與物逝，路窮非我止。與子各意行，同落百蠻裡。蕭然兩別加，各攜一樨子。子室有孟光，我室惟法喜。相逢山谷間，一月同臥起。茫茫海南北，粗亦足生理。勸我師淵明，力薄且為己。微屙坐杯酌，止酒則瘳矣。望道雖未濟，隱約見津涘。從今東坡室，不立杜康祀。千層高閣侵雲漢，雙派清流透石巖。心傳異學不謀身，自要清時閱搢紳。火色上騰雖有數，急流勇退豈無人。書中苦覓元非訣，醉裡微言卻近真。我似樂天君記取，華顛賞遍洛陽春。青山南，白石北，此地嵯峨人不識。先生飲東坡，獨舞無所屬。當時挹明月，對影三人足。醉眠草棘間，蟲虺莫予毒。醒來送歸雁，一寄千里目。悵然懷公子，旅食久不玉。欲書加餐字，遠託西飛鵠。謂言相濡沫，未足救溝瀆。吾生如寄耳，何者為禍福。不如兩相忘，昨夢那可逐。上書得自便，歸老湖山曲。躬耕二頃田，自種十年木。豈知垂老眼，卻對金蓮燭。公子亦生還，仍分刺史竹。賢愚有定分，樽俎守尸祝。文章何足雲，執技等醫卜。朝廷方西顧，羌虜驕未伏。遙知重陽酒，白羽落黃菊。羨君真將家，浮面氣可掬。何當請長纓，一戰河湟復。山坡陀兮下屬江，勢崖絕兮遊波所蕩如頹牆。鬆茀律兮百尺旁，拔此驚葛之。上不見日兮下可依，吾曳杖兮吾僮亦吾之書隨。藐餘望兮水中汦，頎然而長者黃冠而羽衣。澣頤坦腹盤石箕坐兮，山亦有趾安不危，四無人兮可忘飢。仙人偓佺自言其居瑤之圃，一日一夜飛相往來不可數。使其開口言兮，豈惟河漢無極驚餘心。默不言兮，蹇昭氏之不鼓琴。憺將山河與日月長在，若有人兮，夢中仇池我歸路。此非小有兮，噫乎何以樂此而不去。昔餘遊於葛天兮，身非陶氏猶與偕。乘渺茫良未果兮，僕伕悲餘馬懷。聊逍遙兮容與，曦餘發兮蘭之渚。餘論世兮千載一人猶並時，餘行詰曲兮欲知餘者稀。峨峨洋洋餘方樂兮，譬餘系舟於水，魚潛鳥舉亦不知。何必每念輒得，應餘若響，坐有如此兮人子期。山抹微雲秦學士，露花倒影柳屯田。南漪杜鵑天下無，披香殿上紅氍毹。鶴林兵火真一夢，不歸閬苑歸西湖。侍者方當而立歲，先生已是古稀年。南山之幽，雲冥冥兮。孰居此者？帝側之神君。君胡為兮山之幽，顧宮殿兮久淹留。又曷為一朝去此而不顧兮，悲此空山之人也。來不可得而知兮，去固不可得而訊也。君之來兮天門空，從千騎兮駕飛龍。隸辰星兮役太歲，儼畫降兮雷隆隆。朝發軫兮帝庭，夕弭節兮山宮。懭有妖兮虐下士，精為星兮氣為虹。愛流血之滂沛兮，又嗜瘧癘與螟蟲。嘯盲風而涕雨兮，時又吐旱火之爞融。銜帝命以下討兮，建千仞之修鋒。乘飛霆而追逸景兮，歙砉掃滅而無蹤。忽崩播其來會兮，走海嶽之神公，龍車獸鬼不知其數兮，旗晻靄而冥濛。漸俯傴以旅進兮，鏘劍佩之相礱。司殺生之必信兮，知上帝之不汝容。既約束以反職兮，退戰慄而愈恭。澤充塞於四海兮，獨澹然其無功。君之去兮天門開，款閶闔兮朝玉臺。群仙迎兮塞雲漢，儼前導兮紛後陪。歷玉階兮帝迎勞，君良苦兮馬豗頹。閔人世兮迫隘，陳下土兮帝所哀。返瓊宮之嵯峨兮，役萬靈之喧豗。默清淨以無為兮，時節狩於斗魁。詣通明而獻黜陟兮，軼蕩蕩其無回。忽表裡之煥霍兮，光下燭於九垓。時遊目以下覽兮，五嶽為豆，四溟為杯。俯故宮之千柱兮，若毫端之集埃。來非以為樂兮，去非以為悲。謂神君之既返兮，曾顏咫尺之不違。升祕殿以內悸兮，魂凜凜而上馳。忽寤寐以有得兮，敢沐浴而獻辭。是耶非耶，臣不可得而知也。上黨天下脊，遼東真井底。玄泉傾海腴，白露灑天醴。靈苗此孕毓，肩肢或具體。移根到羅浮，越水灌清泚。地殊風雨隔，臭味終祖禰。青椏綴紫萼，圓實墮紅米。窮年生意足，黃土手自啟。上藥無炮炙，齕齧盡根柢。開心定魂魄，憂恚何足洗。糜身輔吾生，既食首重稽。林外一聲青竹筍，坐間半醉白頭翁。春山最好不歸去，慚愧春禽解勸儂。新渠之水，其來舒舒。溢流於野，至於通衢。渠成如神，民始不知。問誰為之？邦君趙侯。新渠之田，在渠左右。渠來奕奕，如赴如湊。如雲斯積，如屋斯溜。嗟唐之人，始識粳稌。新渠之民，自淮及潭。挈其婦姑，或走而顛。王命趙侯，宥我新民。無與王事，以訖七年。侯謂新民，爾既來止。其歸爾邑，告爾鄰里。良田千萬，爾擇爾取。爾耕爾食，遂為爾有。築室於唐，孔碩且堅。生為唐民，飽粥與饘。死葬於唐，祭有雞豚。天子有命，我惟爾安。龍枝已逐風雷變，減卻虛窗半日涼。天愛禪心圓且潔，故添明月伴清光。不用長竿矯繡衣，南園北第兩參差。青山有約長當戶，流水無情自入池。歲久酴?縻渾欲合，春來楊柳不勝垂。主人不用匆匆去，正是紅梅著子時。越山春始寒，霜菊晚愈好。朝來出細粟，稍覺芳歲老。孤根蔭長鬆，獨秀無眾草。晨光雖照耀，秋雨半摧倒。先生臥不出，黃葉紛可掃。無人送酒壺，空腹嚼珠寶。香風入牙頰，楚些發天藻。新荑蔚已滿，宿根寒不槁。揚揚弄芳蝶，生死何足道。頗訝昌黎翁，恨爾生不早。風捲雲舒合兩班，曈曈瑞日映天顏。觀書已獲千秋鏡，積德長為萬歲山。臘雪未消三務起，壬人不用五兵閒。相逢父老爭相賀，卻笑華胥是夢間。我在黃樓上，欲作黃樓詩。忽得故人書，中有黃樓詞。黃樓高十丈，下建五丈旗。楚山以為城，泗水以為池。我詩無傑句，萬景驕莫隨。夫子獨何妙，雨雹散雷椎。雄辭雜今古，中有屈宋姿。南山多磬石，清滑如流脂。朱蠟為摹刻，細妙分毫釐。佳處未易識，當有來者知。一爐香對紫宮起，萬點雨隨青蓋歸。二老長身屹兩峰，常撞大呂應黃鐘。將辭鄴下劉公幹，卻見雲間陸士龍。白髮憐君略相似，青山許我定相従。吾今官已六百石，慚愧當年邴曼容。飲非其人茶有語，閉門獨啜心有愧。有客打碑來薦福，無人騎鶴上揚州。雪後東風未肯和，扣門遷客夜經過。不知舊竹生新筍，但見清伊換濁河。無復往來乘下澤，聊同笑語說東坡。明年我亦開三徑，寂寂兼無雀可羅。作詩不須工。木落沙明秋浦，雲臥煙淡瀟湘。曾學扁舟范蠡，五湖深處鳴榔。望斷水雲千里，橫空一抹晴嵐。不見邯鄲歸路，夢中略到江南。公子只應見畫，此中我獨知津。寫到水窮天杪，定非塵土間人。讀書頭欲白，相對眼終青。身更萬事已頭白，相對百年終眼青。看鏡白頭知我老，平生青眼為君明。故人相見尚青眼，新貴如今多白頭。江山萬里將頭白，骨肉十年終眼青。璃玻千頃照神州，此夕人間別是秋。地與樓臺相上下，天隨星斗共沉浮。一塵不向山中住，永珍都從物外求。醉吸清華遊碧落，更於何處覓瀛洲。忽驚春色二分空，且看樽前半丈紅。苦戰知君便白羽，倦遊憐我憶黃封。年來齒髮老未老，此去江淮東復東。記取六人相會處，引杯看劍坐生風。舊病應逢醫口藥，新妝漸畫入時眉。信知詩是窮人物，近覺王郎不作詩。古邑居民半海濤，師來構築便能高。千金用盡身無事，坐看香菸繞白毫。巍然開濟兩朝勳，信矣才難十亂臣。原廟固應祠百世，先王何止活千人。和熹未聖猶貪位，明德雖賢不及民。月落風悲天雨泣，誰將椽筆寫光塵。未報山陵國士知，遶林松柏已猗猗。一聲慟哭猶無所，萬死酬恩更有時。夢裡天衢隘雲仗，人間雨淚變彤帷。關雎卷耳平生事，白首累臣正坐詩。洞裡吹簫子，終年守獨幽。石泉為曉鏡，山月當簾鉤。歲晚杉楓盡，人歸霧雨愁。送迎應鄙陋，誰繼楚臣謳。飢眼眩東西，詩腸忘早晏。雖然燈是火，不悟鍾非飯。山僧異漂母，但可供一莞。何為二十年，紀憶作此{左言右由}丁女真水妃，寒山便火耘。隕霜知已殺，坯戶聽初焚。束縕方熠燿，敲石俄氤氳。落點甘泉烽，橫煙楚塞氛。窮蛇上喬木，潛蛟躡浮雲。驚飛墮傷雁，狂走迷痴麏。谷蟄起蜩燕，山妖竄夔羵。野竹爆哀聲，幽桂飄冤芬。悲同秋照蟹，快若夏燎蚊。火牛入燕壘，燧象奔吳軍。崩騰井陘口，萬馬皆朱幩。搖曳驪山陰，諸姨爛紅裙。方隨長風捲，忽值絕澗分。我本山中人，習見匪獨聞。偶従二三子，來訪張隱君。君家亦何有，物象移朝曛。把酒看飛燼，空庭落繽紛。行觀農事起，畦壠如纈紋。細雨發春穎，嚴霜倒秋蕡。始知一炬力，洗盡狐兔群。九衢歌舞頌王明，誰惻寒泉獨自清。賴有千車能散福，化為膏雨滿重城。我是膠西舊使君。此山仍合與君分。故應竊比山中相，時作新詩寄白雲。南海神龜三千歲，兆協朋從生慶喜。智慧周物不周身，未免人鑽七十二。誰能用爾作小冠，岣嶁耳孫創其制。君今此去寧復來，欲慰相思時整視。兩邦山水未淒涼，二老風流總健強。共成一百七十歲，各飲三萬六千觴。藏春塢裡鶯花鬧，仁壽橋邊日月長。惟有詩人被磨折，金釵零落不成行。我觀文忠公，四子皆超越。仲也珠徑寸，照夜光如月。好詩真脫兔，下筆先落鶻。知音如周郎，議論亦英發。文章乃餘事，學道探玄窟。死為長白主，名字書絳闕。（熙寧之末，仲純父見僕於京城之東，曰：“吾夢道士持告身授吾曰：上帝命汝為長白山主，此何祥也？”明年，仲純父沒。）傷心清潁尾，已伴白鷗沒。喜見三少年，俱有千里骨。千里不難到，莫遣歷塊蹶。臨分出苦語，願子書之笏。自昔為神樹，空聞蜩鵙鳴。社公煩見輟，為爾致羊羹。薄雷輕雨曉晴初，陌上春泥未濺裾。行樂及時雖有酒，出門無侶漫看書。遙知寒食催歸騎，定把鴟夷載後車。他日見邀須強起，不應辭病似相如。詩翁憔悴老一官，厭見苜蓿堆青盤。歸來羞澀對妻子，自比鯰魚緣竹竿。今君滯留生二毛，飽聽衙鼓眠黃紬。更將嘲笑調朋友，人道彌猴騎土牛。願君恰似高常侍，暫為小邑仍刺史。不願君為孟浩然，卻遭明主放還山。宦遊逢此歲年惡，飛蝗來時半天黑。羨君封境稻如雲，蝗自識人人不識。經過廢來久，有弟忽相求。門外三竿日，江關一葉秋。蕭疏悲白髮，漫浪散窮愁。世事江聲外，吾生幸且休。已將鏡鑷投諸地，喜見蒼顏白髮新。歷數三朝軒冕客，色聲誰是獨完人。萬古他池穴，歸心負雪堂。殷勤竹林詠，猶得比晁山王。人間斤斧日創夷，誰見龍蛇百尺姿。不是溪山成獨往，何人解作掛猿枝。閱世真難記，如公自不忘。其於書太簡，正以懶相妨。宗晟一軸水簾圖，寄與南舒李大夫。未向林泉歸得去，炎天酷日且令無。殘花帶葉暗，新筍出林香。但見竹陰綠，不知汧水黃。樹高傾隴鳥，池浚落河魴。栽種良辛苦，孤僧瘦欲尫。家雞野騖同登俎，春蚓秋蛇總入奩。君家兩行十二字，氣壓鄴侯三萬籤。宛轉回文錦，縈盈連理花。何須郭忠恕，匹素畫繅車。先生豈止一懷祖，郎君不減王文度。膝上幾日今白鬚，令我眼中見此父。汝南相従三晦朔，君去苦早我來暮。霜風悽緊正脫木，潁水清淺可立鷺。莫辭白酒瀉香泉，己覺扁舟掠新渡。坐看士衡執別手，更遣夢得出奇句。郎君可是筦庫人，乃使驥aa35隨蹇步。置之行矣無足道，賢愚豈在遇不遇。去年送君守解樑，今年送君守歷陽。年年送人作太守，坐受塵土堆胸腸。君家聯翩三將相，富貴未已今方將。鳳雛驥子生有種，毛骨往往傳諸郎。觀君崛鬱負奇表，便合劍佩趨明光。胡為小郡屢奔走，征馬未解風帆張。我生本自便江海，忍恥未去猶彷徨。無言贈君有長嘆，美哉河水空洋洋。蒼梧奇事豈虛傳，荒怪還須問子年。遠託鰲頭轉滄海，來依鵬揹負青天。或雲靈境歸賢者，又恐神功亦偶然。聞道新春恣遊覽，羨君平地作飛仙。落日明孤塔，青山繞病身。知君向西望，不愧塔中人。楚山固多猿，青者黠而壽。化為狂道士，山谷恣騰蹂。誤入華陽洞，竊飲茆君酒。君命囚巖間，岩石為械杻。鬆根絡其足，藤蔓縛其肘。蒼苔眯其目，叢棘哽其口。三年化為石，堅瘦敵瓊玖。無復號雲聲，空餘舞杯手。樵夫見之笑，抱賣易升斗。楊公海中仙，世俗那得友。海邊逢姑射，一笑微俯首。胡不載之歸，用此頑且醜。求詩紀其異，本未得細剖。吾言豈妄雲，得之亡是叟。愛君東閣能延客，顧我閒官不計員。策杖頻過如未厭，卜居相近豈辭遷。莫將詩句驚搖落，漸喜樽罍省撲緣。待約月明池上宿，夜深同看水中天。漫郎天骨清，生與世俗異。學道新有得，為貧聊復仕。每於紅塵中，常起青霞志。屏山輟贈子，莫遣汙簪珥。寓目紫翠間，安眠本非睡。夢中化為鶴，飛入長鬆寺。?此詩卷十五已收，為“贈常州報恩長老二首”之第二首。?太倉失陳紅，狡穴得餘腐。既興丞相嘆，又發廷尉怒。磔肉飼飢貓，分髯雜霜兔。插架刀槊健，落紙龍蛇騖。物理未易詰，時來即所遇。穿墉何卑微，託此得佳譽。我公古仙伯，超然羨門姿。偶懷濟物志，遂為世所縻。黃龍遊帝郊，簫韶鳳來儀。終然反溟極，豈復安籠池。出入四十年，憂患未嘗辭。一言有歸意，闔府諫莫移。吾君信英睿，搜士及茅茨。無人長者側，何以安子思。歸來掃一室，虛白以自怡。遊於物之初，世俗安得知。我亦世味薄，因循鬢生絲。出處良細事，従公當有時。百年三萬日，老病常居半。其間互憂樂，歌笑雜悲嘆。顛倒不自知，直為神所玩。須臾便堪笑，萬事風雨散。自従識此理，久謝少年伴。逝將遊無何，豈暇讀城旦。非才更多病，二事可併案。愧煩賢使者，弭節整紛亂。喬侯瑚璉質，清廟嘗薦盥。奮髯百吏走，坐變齊俗緩。未遭甘鷁退，並進恥魚貫。每聞議論餘，凜凜激貪懦。莫邪當自躍，豈復煩爐炭。便慶朝秣越，未暮刷燕館。胡為守故丘，眷戀桑榆暖。為君叩牛角，一詠南山粲。久厭勞生能幾日，莫將歸思擾衰年。片雲會得無心否，南北東西只一天。風雨何年別，留真向此邦。至今遺恨在，巧過不成雙。明月妙高臺，盤渦月照開。琳宮龍久住，珠樹鶴能來。雲霧空中繞，帆檣檻外回。無言卷石小，江左擬蓬萊。天驥雖老，舉鞭脫逸。交馳蟻封，步中衡石。旁睨駑駘，豐肉滅節。徐行方軌，動輒吃蹶。天資相絕，未易致詰。東海如碧環，西北卷登萊。雲光與天色，直到三山回。我行適冬仲，薄雪收浮埃。黃昏風絮定，半夜扶桑開。參差太華頂，出沒雲濤堆。安期與羨門，乘龍安在哉。茂陵秋風客，勸爾麾一杯。帝鄉不可期，楚些招歸來。今日何山是勝遊，亂峰縈轉繞滄洲。雲含老樹明還滅，石礙飛泉咽複流。遍嶺煙霞迷俗客，一溪風雨送歸舟。自嗟塵土先衰老，底事孤僧亦白頭。肩輿任所適，遇勝輒留連。焚香引幽步，酌茗開靜筵。微雨止還作，小窗幽更妍。盆山不見日，草木自蒼然。忽登最高塔，眼界窮大千。卞峰照城郭，震澤浮雲天。深沉既可喜，曠蕩亦所便。幽尋未雲畢，墟落生晚煙。歸來記所歷，耿耿清不眠。道人亦未寢，孤燈同夜禪。我家衡山公，清而畏人知。臧否不出口，默識如蓍龜。擢子拱把中，雲有驥aa35姿。胡為三十載，尚作窮苦詞。丈夫不妄語，未效此何疑。朅來清潁上，淚溼中郎詩。怪我一年長，而作十年衰。同時幾人在，豈敢怨白髭。願言指松柏，永與霜雪期。（伯父為衡州日，與君相知，有送行詩。）千尺長鬆掛薜蘿，梯雲嶺上一聲歌。湖山深秀有何處，水月池中桂影多。南山有佳色，無人空自奇。清詩為題品，草木變芬菲。謝女得秀句，留待中郎歸。便當勤鞭策，僕倦馬亦飢。（段有侄女在密州。）愛酒陶元亮，能詩張志和。青山來水檻，白雨滿漁蓑。淚垢添丁面，貧低舉案蛾。不知何所樂，竟夕獨酣歌。嫋嫋風蒲亂，猗猗水荇長。小舟浮鴨綠，大杓瀉鵝黃。得意詩酒社，終身魚稻鄉。樂哉無一事，何處不清涼。曳杖青苔岸，系船枯柳根。德公方上冢，季路獨留言。已佔蒲魚港，更開鬆菊園。従茲來往數，兒女自應門。士寒餓，古猶今。向來亦有子桑琴，倚楹嘯歌非寓淫。伯牙山高水深深，萬世二壟一知音。閻君七絃抱幽獨，晁子為之梁父吟。天寒絡緯悲向壁，秋高風露聲入林。冷絲枯木拂蛛綱，十指巧能寫人心。□□擊鼓如鳴鼉，□□□成螺。歲豐寒士亦把酒，滿眼飣餖梨棗多。晁家公子屢經過，笑談與世殊臼科。文章落落映晁董，詩句往往如陰何。閻夫子，勿謂使人難，使琴抑怨天不和。明光畫開九肅，不令高才牛下歌。閻夫子，勿謂使人難，使琴抑怨天和。明光晝開九□肅，不令高才牛下歌。感慨清哀似變風，老於詩句耳偏聰。迂疏自笑成何事，冷淡誰能用許功。不怕飛蚊如立豹，肯隨白鳥過垂虹。吟哦相對忘三伏，擬泛冰溪入雪宮。（湖州多蚊蚋，豹腳尤毒。垂虹，吳江亭名。）斕斑碎玉養菖蒲，一勺清泉潢石盂。淨幾明窗書小楷，便同爾雅注蟲魚。可憐擾擾雪中人，飢飽終同寓一塵。老檜作花真強項，凍鳶儲肉巧謀身。忍寒吟詠君堪笑，得暖歡呼我未貧。坐聽屐聲知有路，擁裘來看玉梅春。身輕步穩去忘歸，四柱亭前野彴微。忽悟過溪還一笑，水禽驚落翠毛衣。火星巖下石凌壁，閣上相忘止一僧。莫問人間興廢事，門前流水幾前燈。霜霏碧瓦尚生煙，日泛彤庭已集仙。靄靄四門多吉士，熙熙萬國屢豐年。高秋爽氣明宮殿，元佑和聲入管絃。菊有芳兮蘭有秀，從臣誰和白雲篇。自甘茅屋老三間，豈意彤庭綴兩班。紙落雲煙供醉後，詩成珠玉看朝還。誰言載酒山無賀，記取啼烏巷有顏。但恐跛牂隨赤驥，青雲飛步不容攀。春陰欲落雪，野氣方升雲。我遊清潁尾，想見翠被君。古來聚散地，與子復言分。倦遊安稅駕，瘦田失歸耘。獨宿古寺中，荒雞亂鳴群。送子以曉角，幽幽醒時聞。詩人固長貧，日午飢未動。偶然得一飽，永珍困嘲弄。尋花不論命，愛雪長忍凍。天公非不憐，聽飽即喧鬨。君為三郡守，所至滿賓従。江湖常在眼，詩酒事豪縱。奉使今折磨，清比於陵仲。永懷茶山下，攜妓修春貢。更憶檻泉亭，插花雲髻重。蕭然臥灊麓，愁聽春禽哢。忽見早梅花，不飲但孤諷。詩成獨寄我，字字愈頭痛。嗟君本侍臣，筆橐従上雍。脫靴吟芍藥，給札賦雲夢。何人慰流落，嘉aa21天為種。杯傾笛中吟，帽拂果下鞚。感時念羈旅，此意吾儕共。故山亦何有，桐花集么鳳。君亦憶匡廬，歸掃藏書洞。何當種此花，各抱漢陰甕。城裡田員外，城西賀秀才。不愁家四壁，自有錦千堆。珍重尤奇品，艱難最後開。芳心困落日，薄豔戰輕雷。（昨日雷雨。）老守仍多病，壯懷先已灰。殷勤此粲者，（賀獻魏花三朵。）攀折為誰哉。玉腕揎紅袖，金樽瀉白醅。何當鑷霜鬢，強插滿頭回。少陵翰墨無形畫，韓幹丹青不語詩。此畫此詩真已矣，人間駑驥漫爭馳。老守惜春意，主人留客情。官餘閒日月，湖上好清明。新火發茶乳，溫風散粥餳。酒闌紅杏暗，日落大堤平。清夜除燈坐，孤舟擘岸撐。逮君幘未墮，對此月猶橫。聖人與天通，有詔寬獄市。好語夜喧街，溼雲朝覆砌。紛然退朝後，色映宮槐媚。欲誇剪刻工，故上朱藍袂。我方執筆待，未敢書上瑞。君猶伏閣爭，高論亦少慰。霏霏止還作，盎盎風與氣。神龍久潛伏，一怒勢必倍。行當見三白，拜舞歡萬歲。歸來飲君家，酣詠追既醉。夜光不自獻，天驥良難知。從來一狐腋，或出五羖皮。賢哉江東守，收此幕中奇。無華豈易識，既得不自隨。留君望此府，助我憐其衰。二年促膝語，一旦長揖辭。林深伏猛在，岸改潛珍移。去此當安從，失君徒自悲。念君瑚璉質，當今臺閣宜。去矣會有合，豈當懷其私。坐重青草公，意合滄海濱。渺渺獨見水，悠悠不聞人。鏡浪洗手淥，剡花入心春。雖然防外觸，眼前遶衣新。行當譯文字，慰此吟殷勤。仙人子真後，還隱吳市門。不惜十年力，治此五畝園。初期橘為奴，漸見桐有孫。清池壓丘虎，異石來湖黿。敲門無貴賤，遂性各琴樽。我本放浪人，家寄西南坤。敝廬雖尚在，小圃誰當樊。羨君欲歸去，柰此未報恩。愛子幸僚友，久要疑弟昆。明年過君西，飲我空瓶盆。嗟我去國久，得君如得歸。今君舍我去，從此故人稀。不惜故人稀，但恐晤語非。佳人西方子，佩服貝與璣。宛兮若處女，未始識戶扉。何必識戶扉，潛玉有光輝。芥舟只合在坳堂，紙帳心期老孟光。不道山人今忽去，曉猿啼處月茫茫。十年身不到朝廷，欲伴騷人賦落英。但得低頭拜東野，不辭中路候淵明。艤舟苕霅人安在，卜築江淮計已成。千里論交一言足，與君蓋亦不須傾。床下龜寒且耐支，杯中蛇去未應衰。殿門明日逢王傅，櫑具爭先看不疑。坐覺香菸攜袖少，獨愁花影上廊遲。何妨一笑千痾散，絕勝倉公飲上池。淚滴秋風不為麟，虛名何用實之賓。烝豚未害為純孝，狸首何妨助故人。好喚遊湖緣路便，難邀入社為詩頻。知君頗有東山興，喝石巖前自過春。馭風騎氣我何勞，且要長鬆作土毛。亦如訶佛丹霞老，卻向清涼禮白毫。忠文文正二大老，蘇李廣平三舍人。喜見通賢家子弟，自言得邑少風塵。從來勢利關心薄，此去溪山琢句新。肯向西湖留數月，錢塘初識小麒麟。將軍破賊自草檄，論詩說劍俱第一。彭城老守本虛名，識字劣能欺項籍。風流別駕貴公子，欲把笙歌暖鋒鏑。紅旆朝開猛士噪，翠帷暮卷佳人出。東堂醉臥呼不起，啼鳥落花春寂寂。試教長笛傍耳根，一聲吹裂階前石。景疏樓上喚蛾眉，君到應先誦此詩。若見孟公投轄飲，莫忘衝雪送君時。為聞廬嶽多真隱，故就高人斷宿攀。已喜禪心無別語，尚嫌剃髮有詩斑。異同更莫疑三語，物我終當付八還。到後與君開北戶，舉頭三十六青山。輕肌弱骨散幽葩，真是青裙兩髻丫。便有佳名配黃菊，應緣霜後苦無花。籃輿西出登山門，嘉與我友尋仙村。丹青明滅風篁嶺，環佩空響桃花源。前朝欲上已蠟屐，黑雲白雨如傾盆。今晨積霧卷千里，豈畏觸熱生病根。在家頭陀無為子，久與青山為弟昆。孤峰盡處亦何有，西湖鏡天江抹坤。臨高揮手謝好住，清風萬壑傳其言。風迴響答君聽取，我亦到處隨君軒。寄臥虛寂堂，月明浸疏竹。泠然洗我心，欲飲不可掬。流光發永嘆，自昔非餘獨。行年四十九，還此北窗宿。緬懷卓道人，白首寓醫卜。謫仙固遠矣，此士亦難復。世道如弈棋，變化不容覆。惟應玉芝老，待得蟠桃熟。十年讀易費膏火，盡日吟詩愁肺肝。不解丹青追世好，欲將芹芷薦君盤。誰為善相甯嫌瘦，復有知音可廢彈。拄杖掛經須倍道，故鄉春蕨已闌干。別日已苦迫，見日未可期。曷不惜此日，相從把酒卮。人生初甚樂，譬若枰上棋。縱橫聽汝手，聚散豈吾知。胡為復嗟嘆，實恨相識遲。念昔非親舊，聞名自童兒。不見常隱憂，見之百憂披。相從未雲幾，別淚遽已垂。有如雲間鶴，影過落寒池。舉頭已千里，可見不可追。我本蜀諸生，能言公少時。初為成都掾，治獄官苦卑。高才絕倫輩，邦伯忘等夷。是時最少年，白晰未有髭。風流能痛飲，敏捷好論詩。勇於韝上鷹，不啻囊中錐。去蜀曾未久，得縣復來眉。簿書紛滿前，指畫渙無疑。一年吏已服，漸能省鞭笞。二年民盡信，不復煩文移。三年厭閒寂，終日事桐絲。客來投其轄，醉倒不容辭。至今三十年，父老猶嗟諮。東川晚乃至，觀者塞路岐。但見東人喜，不知西人悲。如今又繼往，人事亦可奇。嗟此信偶然，或雲數使之。王城多高爵，要路人爭馳。公來席未暖，去不淅晨炊。屢為蜀人得，毋乃天見私。吾徒本學道，窮達理素推。況為二千石，所至搔樂嬉。細思為縣日，賓友存者誰。或終臥茅屋，或去懸金龜。或已登鬼籍，墓木如門楣。感時何倏忽，撫舊應涕洟。紫綬著更好，紅顏蔚不衰。權奇玉勒馬，阿那胡琴姬。逢人可與樂，慎勿苦相思。老身倦馬河堤永，踏盡黃榆綠槐影。荒雞號月未三更，客夢還家得俄傾。歸老江湖無歲月，未填溝壑猶朝請。黃門殿中奏事罷，詔許來迎先出省。已飛青蓋在河梁，定餉黃封兼賜茗。遠來無物可相贈，一味豐年說淮潁。承平苑囿雜耕桑，六聖勤民計慮長。碧水東流還舊派，紫壇南峙表連岡。不逢遲日鶯花亂，空想疏林雪月光。千畝何時躬帝藉，斜陽寂歷鎖雲莊。霏霏點輕素，渺渺開重陰。風花亂紫翠，雪外有煙林。雪近勢方壯，林遠意殊深。會有無事人，支頤識此心。中朝鸞鷺自振振，豈信邊隅事執鼖。共怪書生能破的，也如驍將解論文。穿楊自笑非猿臂，射隼長思逐馬軍。觀汝長身最堪學，定如髯羽便超群。酌彼兩泉，挹彼注茲。一瓶之中，有澠有淄。以瀹以烹，眾喊莫齊。自江徂海，浩然無私。豈弟君子，江海是儀。既味我泉，亦嚌我詩。消盡瓊瑤雲馭歸，餘寒猶復助風威。垂簾漸學秋霖滴，滿地猶疑夜月輝。凍壤相和開蓽戶，流澌半釋擁苔磯。可憐烏鵲飢無食，日暮空林何所依。彈冠恨不早，掛冠常苦遲。盛服每假寐，角闕時伏思。東門未祖道，西山空拄頤。逝將江海去，安此麋鹿姿。要當謀三徑，何暇擇一枝。與君幾合散，得酒忘淳漓。君談似落屑，我飲如弈棋。（世有作詩如弈棋，弈棋如飲酒，飲酒乃天戒之語。僕於棋、酒二事俱不能也。）居官不任事，造物真見私。主人獨賢勞，金谷方流馳。行人亦結束，杖杜乃歸期。公卿雖少安，河流正東釃。我得會稽去，方回良不痴。扶桑大繭如甕盎，天女織綃雲漢上。往來不遣鳳銜梭，誰能鼓臂投三丈。人間刀尺不敢裁，丹青付與濠梁崔。風蒲半折寒雁起，竹間的皪橫江梅。畫堂粉壁翻雲幕，十里江天無處著。好臥元龍百尺樓，笑看江水拍天流。屬國新従海外歸，君平且莫下簾帷。前生恐是盧行者，後學過呼韓退之。死後人傳戒定慧，生時宿直鬥牛箕。憑君為算行年看，便數生時到死時。野菜此出珍又珍，送與西鄰病酒人。便須起來和熱吃，不消洗面裹頭巾。夢覺還驚屧響廊，故人來炷影前香。鬢須白盡成何事，一帖空存老遂良。飲非其人茶有語，閉門獨啜心有愧。尺一東來喚我歸，衰年已迫故山期。文章曹植今堪笑，卻卷波瀾入小詩。天下風流筍餅餤，人間濟楚蕈饅頭。事須莫與謬漢吃，送與麻田吳遠遊。國老安榮心自閒，紫袍金帶舊簪冠。星騎箕簸揚糠秕，鬥掌權衡表漢桓。冬有愆陽嫌薄熱，夏多沴氣畏輕寒。賴得五賢清雅出，俾人敬慕肅容看。系舟淮北雨折軸，系舟淮南風斷橋。客行有期日月疾，歲事欲晚霜雪驕。山根浪頭作雷吼，縮手敢試舟師篙。不用然犀照幽怪，要須拔劍斬長蛟。海南無冬夏，安知歲將窮。時時小搖落，榮悴俯仰中。上天信包荒，佳植無由豐。鉏耰代肅殺，有擇非霜風。手栽蘭與菊，侑我清宴終。擷芳眼已明，飲酒腹尚衝。草去土自隤，井深牆愈隆。勿笑一畝園，蟻垤齊衡蒿。濛濛春雨溼邗溝，篷底安眠晝擁裘。知有故人家在此，速將詩卷洗閒愁。濁世紛紛肯下臨，夢尋飛步五雲深。無因上到通明殿，只許微聞玉佩音。飄零洛社數遺民，詩酒當年困惡賓。元亮本無適俗韻，孝章要是有名人。蒜山小隱雖為客，江水西來亦帶岷。卷卻西湖千頃葑，笑看魚尾更莘莘。春晚落花餘碧草，夜涼低月半枯桐。人隨遠雁邊城暮，雨映疏簾繡閣空。紅手素絲千字錦，故人新曲九迴腸。風吹絮雪愁縈骨，淚灑縑書恨見郎。羞看一首迴文錦，錦似文君別恨深。頭白自吟悲賦客，斷腸愁是斷絃琴。空巖發靈籟，彷佛如風雷。只疑函寶劍，天遣六丁開。如我自觀猶可厭，非君誰復肯相尋。圖書跌宕悲年老，燈火青熒語夜深。早歲便懷齊物志，微官敢有濟時心。南行千里何事成，一聽秋濤萬鼓音。山翁不復見新詩，疑是河南石壁曦。海水豈容鯨飲盡，然犀何處覓瓊枝。尚父提封海岱間，南征惟到穆陵關。誰知海上詩狂客，佔得膠西一半山。我是膠西舊使君，此山仍佔與君分。故應竊比山中相，時作新詩寄白雲。千章杞梓蔭雲天，樗散誰收老鄭虔。喜氣到君浮白裡，豐年及我掛冠前。令嚴鐘鼓三更月，野宿貔貅萬灶煙。太息何人知帝力，歸來金帛看赬肩。人人送酒不曾沽，終日鬆間掛一壺。草聖無成狂飲發，真堪畫作《醉僧圖》。言中謀猷行中經，關西人物數清英。欲過叔度留終日，未識魯山空此生。論議凋零三益友，功名分付二難兄。老來尚有憂時嘆，此涕無従何處傾。霏霏雨露作清妍，爍爍明燈照欲然。明日春陰花未老，故應未忍著酥煎。吳興六月水泉溫，千頃荷花聚暗蚊。此井獨能深一丈，源龍如故亦如君。仗下千官散紫庭，微聞小語說蘇程。長身自昔傳甥舅，壽骨遙知是弟兄。（予與君皆壽骨貫耳，班列中多指予二人不問而知其為中表也。）曾活萬人寧望報，（君在楚州，予在杭州，皆遇飢歲，活數萬人。）只求五畝卻歸耕。四朝遺老凋零盡，鶴髮他年幾個迎。長春如稚女，飄颻倚輕颸。卯酒暈玉頰，紅綃卷生衣。低顏香自斂，含睇意頗微。寧當娣黃菊，未肯姒戎葵。誰言此弱質，閱世觀盛衰。頩然疑薄怒，沃盥未可揮。瘴雨吹蠻風，凋零豈容遲。老人不解飲，短句餘清悲。青山只在古城隅，萬里歸來卜築初。會見四山朝鶴駕，更看三李跨鯨魚。欲從抱朴傳家學，應怪中郎得異書。待我丹成馭風去，借君瓊佩與霞裾。汗血駕鼓車，何従致千里。紛紛糟曲間，欲試賢公子。君家江南英，濯足滄浪水。卻渡舊黃河，漲沙埋馬耳。由來付造物，倚伏何窮已。當念楚子文，三仕無慍喜。麥光鋪幾淨無瑕，入夜青燈照眼花。従此剡藤真可吊，半紆春蚓綰秋蛇。吾皇有意縛單于，槌破銅山鑄虎符。驍將新除三十六，精兵共領五千都。周王常德須攘狄，漢帝雄才亦尚儒。君學本兼文武術，功名不必讀孫吳。衝風振河朔，飛霧失太行。相逢不相識，下馬鬚眉黃。洗眼忽驚笑，見此玉節郎。喜有賢主人，共此殘燭光。聚散一夢中，人北雁南翔。吾生如寄耳，送老天一方。幸子遇明主，陳經入西廂。歸期不可緩，倚相宜在傍。門外黃塵不見山，箇中草木亦常閒。履聲如渡薄冰過，催粥華鯨守夜蘭。街東街西翠幄成，池南池北綠錢生。幽人獨來帶殘酒?一作雨?，偶聽?一作聞得?黃鸝第一聲。霧鬢風環木葉衣，山川良是昔人非。只應閒過商顏老，獨自吹簫月下歸。攪轡金房道，崎嶇難具陳。浮嵐常作雨，冷氣不知春。少見寬平路，多逢臃腫民。欲知何處遠，巫峽是西鄰。鍼頭如麥芒，氣出如車軸。間關脈絡中，性命寄毛粟。而況清淨眼，內景含天燭。琉璃貯沆瀣，輕脆不任觸。而子於其間，來往施鋒鏃。笑談紛自若，觀者頸為縮。運鍼如運斤，去翳如拆屋。常疑子善幻，他技雜符祝。子言吾有道，此理君未矚。形骸一塵垢，貴賤兩草木。世人方重外，妄見瓦與玉。而我初不知，刺眼如刺肉。君看目與翳，是翳要非目。目翳苟二物，易分如麥菽。寧聞老農夫，去草更傷谷。鼻端有餘地，肝膽分楚蜀。吾於五輪間，蕩蕩見空曲。如行九軌道，並驅無擊轂。空花誰開落，明月自朏朒。請問樂全堂，忘言老尊宿。樓上新詩二百篇，三吳處士最應賢。非夷非惠真天隱，忘世忘身恐地仙。散盡黃金猶好客，歸來碧瓦自生煙。靈犀美璞無人識，蔚蔚空驚草木妍。車輕馬穩轡銜堅，但有蚊蟲喜撲緣。截斷口前君莫怪，人間差樂勝巢仙。馭風騎氣我何勞，且要長鬆作土毛。亦如訶佛丹霞老，卻向清涼禮白毫。南軒前頭兩佳木，先生撫翫常不足。尤愛薰風五月初，白銀花開光照屋。數弦已品龍香撥，半面猶遮鳳尾槽。新曲翻従玉連鎖，舊聲終愛鬱輪袍。夢迴只記歸舟字，賦罷雙垂紫錦絛。何異烏孫送公主，碧天無際雁行高。黃花候秋節，遠自夏小正。坤裳有正色，鞠衣亦令名。一從人偽勝，遂與天力爭。易姓寓非族，改顏隨所令。新奇既易售，粹駁宜相傾。疾惡逢伯厚，識真似淵明。君言我所印，世論誰敢評。願君為霜風，一掃紫與頳。前身陶彭澤，後身韋蘇州。欲覓王右丞，還向五字求。詩人與畫手，蘭菊芳春秋。又恐兩皆是，分身來入流。媧皇得道自神仙，金母長生不計年。甲子會逢三朔旦，歲星行看兩週天。消兵漸覺腰無犢，種德方知福有田。彤管何人書後會，椒花椿頌一時編。霧鬢風鬟木葉衣，山川良是昔人非。只應閒過商顏老，獨自吹簫月下歸。代北寒薺搗韭萍，奇苞零落似晨星。逢鹽久已成枯臘，得蜜猶疑是薄刑。欲就左慈求拄杖，使隨李白跨滄溟。攀條與立新名字，兒女稱呼恐不經。摩詰本詞客，亦自名畫師。平生出入輞川上，鳥飛魚泳嫌人知。山光盎盎著眉睫，水聲活活流肝脾。行吟坐詠皆自見，飄然不作世俗辭。高情不盡落縑素，連山絕澗開重帷。百年流落存一二，錦囊玉軸酬不貲。誰令食肉貴公子，不覺祖父驅熊羆。細氈淨幾讀文史，落筆璀燦傳新詩。青山長江豈君事，一揮水墨光淋漓。手中五尺小橫卷，天末萬里分毫釐。謫官南出止均潁，此心通達無不之。歸來纏裹任紈綺，天馬性在終難羈。人言摩詰是初世，欲從顧老痴不痴。桓公崔公不可與，但可與我寬衰遲。一雙羅帕未分珍，林下先嚐愧逐臣。露葉霜枝剪寒碧，金盤玉指破芳辛。清泉蔌蔌先流齒，香霧霏霏欲噀人。坐客殷勤為收子，千奴一掬奈吾貧。殘杯失春溫，破被生夜悄。開門千山白，俯仰同一照。雖時出圭角，固自絕瑕竅。兒童勿驚怪，調汝得一笑。斯人定何人，遊戲得自在。詩鳴草聖餘，兼入竹三昧。時時出木石，荒怪軼象外。舉世知珍之，賞會獨予最。知音古難合，奄忽不少待。誰雲生死隔，相見如龔隗。太華西南第幾峰，落花流水自重重。幽人只採黃精去，不見春山鹿養茸。撥雪披雲得乳泓，蜜蜂又欲醉先生。稻垂麥仰陰陽足，器潔泉新表裹清。曉日著顏紅有暈，春風入髓散無聲。人間真一東坡老，與作青州從事名。日日出東門，步尋東城遊。城門抱關卒，笑我此何求。我亦無所求，駕言寫我憂。意適忽忘返，路窮乃歸休。懸知百歲後，父老說故侯。古來賢達人，此路誰不由。百年寓華屋，千載歸山丘。何事羊公子，不肯過西州。結褵記初歡，同穴期晚歲。擇夫得溫嶠，生子勝王濟。高風相賓友，古義仍兄弟。従君吏隱中，窮達初不計。云何抱沉疾，俯仰便一世。幽陰悽房櫳，芳澤在巾袂。百年縱得滿，此路行亦逝。那將有限身，長瀉無益涕。君文照今古，不比山石脆。當觀千字誄，寧用百金瘞。新系青絲百尺繩，心在君家轆轤上。我心皎潔君不知，轆轤一轉一惆悵。何處春風吹曉幕，江南綠水通珠閣。美人二八顏如花，泣向花前畏花落。臨春風，聽春鳥。別時多，見時少。愁人一夜不得眠，瑤井玉繩相對曉。縹蔕緗枝出絳房，綠陰青子送春忙。涓涓泣露紫含笑，焰焰燒空紅佛桑。落日孤煙知客恨，短籬破屋為誰香。主人白髮青裙袂，子美詩中黃四娘。北亭誰人築短牆，橫絕擁吾堂。不作新亭檻，幽花為誰香。一軒高為黃花設，富擬人間萬石君。佳本盡從方外得，異香多在月中聞。引泉北澗分清露，開逕南山破白雲。此意欲為知者道，陶翁猶自未離群。十年栽種百年規，好德無人助我儀。縣令若同倉庾氏，亭鬆應長子孫枝。天公不救斧斤厄，野火解憐冰雪姿。為問幾株能合抱，殷勤記取角弓詩。大任剛烈世無有，疾惡如風朱伯厚。小任溫毅老更文，聰明慈愛小馮君。兩任才行不須說，疇昔並友吾先人。相看半作晨星沒，可憐太白與殘月。大任先去冢未乾，小任相繼呼不還。強寄一樽生死別，樽中有淚酒應酸。貴賤賢愚同盡耳，君家不盡緣賢子。人間得喪了無憑，只有天公終可倚。江湖不在眼，塵土坐滿顏。系舟清洛尾，初見淮南山。淮山相媚好，曉鏡開煙鬟。持此娛使君，一笑簿領間。使君如天馬，朝燕暮荊蠻。時無王良手，空老十二閒。聊當出毫末，化服狡與頑。勿謂無人知，古佛臨濤灣。赤子視萬類，流萍閱人寰。但使此可人，餘事真茅菅。南行度關山，沙水清練練。行人已愁絕，日暮集微霰。殷勤小梅花，彷彿吳姬面。暗香隨我去，回首驚千片。至今開畫圖，老眼悽欲泫。幽懷不可寫，歸夢君家倩。微生真草木，無處謝天力。慈顏如春風，不見桃李實。古今抱此恨，有志俯仰失。公子豈先知，戰戰常惜日。吾君日月照，委曲到肝膈。哀哉人子心，吾何愛一邑。家庭拜前後，粲然發笑色。豈比黃壤下，焚瘞千金璧。若人道德人，視此亦戲劇。聊償曾閔意，遽與仙佛寂。孤累臥江渚，永望墳墓隔。作詩相楚挽，感慟淚再滴。自昔遙聞太守高，明爻象彖日忘勞。洞中陳跡今如掃，斯道何曾損一毛。濟南春好雪初晴，行到龍山馬足輕。使君莫忘霅溪女，時作陽關腸斷聲。紛紛青子落紅鹽，正味森森苦且嚴。待得微甘回齒頰，已輸崖蜜十分甜。茶為西南病，岷俗記二李。（杞與稷也。）何人折其鋒，矯矯六君子。（謂思道與侄正孺、張永徽、吳醇翁、呂元鈞、宋文輔也。）君家尤出力，流落初坐此。謂當收桑榆，華髮看劍履。胡為犯風雪，歲晚行未已。念歸誠得計，顧自為謀耳。吾聞江漢間，瘡痏有未起。莫輕龔遂老，君王付尺箠。召還當有詔，挽袖謝鄰里。猶堪作水衡，供張園林美。光風為花好，奕奕弄清溫。撩理鶯情趣，留連蝶夢魂。飲酣浮倒暈，舞倦怯新翻。水竹傍□意，明紅似故園。牛羊久已下，寂寞掩柴扉。水鵲鳴城堞，飛螢上戟衣。夜涼江海近，天闊鬥牛微。何日招舟子，寒江北渡歸。得郡書生榮，還家昔人重。而況東西川，千騎許上冢。里門下車入，父老自驚聳。端如何武賢，不事長卿寵。清時養材傑，杞梓方培擁。未應遺合抱，取用及把拱。如君尚出麾，顧我宜耕壟。先歸謝先手，求去悔不勇。豈雲慕廉退，實自知衰冗。為君掃棠陰，畫像或相踵。（蜀中太守無不畫像者。）淥淨堂前竹，秋期赴白雲。不知緣底事，一日可無君。破琴雖未修，中有琴意足。誰雲十三絃，音節如佩玉。新琴空高張，絲聲不附木。宛然七絃箏，動與世好逐。陋矣房次律，因循墮流俗。懸知董庭蘭，不識無弦曲。宰樹連山谷，祠堂照路隅。養鬆無觸鹿，助祭有馴烏。歸夢先寒食，兒啼到白鬚。遙知鄰里化，醉叟道爭扶。貴人金多身復閒，爭買書畫不計錢。已將鐵石充逸少，更補朱繇為道玄。煙薰屋漏裝玉軸，鹿皮蒼璧知誰賢。吳生畫佛本神授，夢中化作飛空仙。覺來落筆不經意，神妙獨到秋毫顛。昔我長安見此畫，嘆息至寶空潸然。素絲斷續不忍看，已作蝴蝶飛聯翩。君能收拾為補綴，體質散落嗟神全。志公彷佛見刀尺，修羅天女猶雄妍。如觀老杜飛鳥句，脫字欲補知無緣。問君乞得良有意，欲將俗眼為洗湔。貴人一見定羞怍，錦囊千紙何足捐。不須更用博麻縷，付與一炬隨飛煙。侍者方當而立歲，先生已是者希年。百千燈作一燈光，盡是恆沙妙法王。是故東坡不敢惜，借君四大作禪床。愛蜀蘄舒嘉代富，新登高棣桂常芳。大江南兮九華西，泛秋浦兮亂清溪。水渺渺兮山無蹊，路重複兮居者迷。爛青紅兮粲高低，鬆十里兮稻千畦。山無人兮雲朝躋，靄濛濛兮渰悽悽。嘯林谷兮號水泥，走鼪鼯兮下鳧鷖。忽孤壘兮隱重堤，杳冥茫兮聞犬雞。鬱萬瓦兮鳥翼齊，浮軒楹兮飛棋枅。雁南歸兮寒蜩嘶，弄秋水兮挹玻璃。朝市合兮雜髦齯，挾簞瓢兮佩鋤犁。鳥獸散兮相扶攜，隱驚雷兮騖長霓。望翠微兮古招提，掛木杪兮翔雲梯。若有人兮悵幽棲，石為門兮云為閨。塊虛堂兮法喜妻，呼猿狙兮子鹿麛。我欲往兮奉杖藜，獨長嘯兮謝阮嵇。有甚意頭求富貴，沒些巴鼻便奸邪。季子東周負郭田，須知力穡是家傳。細思種薤五十本，大勝取禾三百廛。若得與君連北巷，故應終老忘西川。短衣匹馬非吾事，只擬關門不問天。先生一去五百載，猶在峨眉西崦中。自為天仙足官府，不應尸解坐虻蟲。披扇當年笑溫嶠，握刀晚歲戰劉郎。不須慼慼如馮衍，便與時時說李陽。柳條風暖會吟時，林下池邊屐齒移。別後過從更疏懶，暮蟬嘹亂不勝悲。但令有婦如康子，安問生兒比仲謀。黃省文書分道山，靜傳鐘鼓建章閒。天邊玉樹西風起，知有新秋到世間。黃童三尺世無雙，筆頭袞袞懸秋江。不憂老子難為父，平生崛強今心降。我來喜共阿戎語，應敵縱橫如急雨。生子還如孫仲謀，豚犬謾多何足數。黃家小兒名拾得，眉如長鬆眼如漆。只今數歲已動人，老人留眼看他日。笑君老蚌生明珠，自笑此物吾家無。君當置酒我當賀，有兒傳業更何須。浮金最好溪南景，古木樓臺畫不成。天籟遠兼流水韻，雲璈常聽步虛聲。青鸞白鶴蟠空下，翠草玄芝匝地生。咫尺仙都隔塵世，門前車馬任縱橫。學道無成鬢已華，不勞千劫漫蒸砂。歸來且看一宿覺，未暇遠尋三朵花。兩手欲遮瓶裡雀，四條深怕井中蛇。畫圖要識先生面，試問房陵好事家。平生忍欲今忍貧，閉口逢人不少陳。俸薄身輕趙都事，也能作意向詩人。一鉢即生涯，隨緣度歲華。是山皆有寺，何處不為家。笠重吳山雪，鞋香楚地花。他年訪禪室，寧憚路歧賒。我居青空裡，君隱黃埃中。聲形不相吊，心事難形容。欲乘明月光，訪君開素懷。天杯飲清露，展翼登蓬萊。佳人持玉尺，度君多少才。玉尺不可盡，君才無時休。對面一笑語，共躡金鰲頭。絳宮樓闕百千仞，霞衣誰與雲煙浮。吟哦傲兀，仰晤巖月。遇巘迎崖，銀刓玉齧。源魚噞喁，岸雁臲卼。臥玩我語，聱牙岌嶪。蕙本蘭之族，依然臭味同。曾為水仙佩，相識楚詞中。幻色雖非實，真香亦竟空。發何起微馥，鼻觀已先通。我擊藤床君唱歌，明年六十奈君何。醉顛只要裝風景，莫向人前自洗磨。清風來無邊，明月翳復吐。?自?鬆聲滿虛空，竹影侵半戶。?邁?暗枝有驚鵲，壞壁鳴飢鼠。?自?露葉耿高梧，風螢落空廡。?邁?微涼感團扇，古意歌白紵。?自?樂哉今夕遊，復此陪杖屨。?邁?傳家詩律細，已自過宗武。短詩膝上成，聊以慰懷祖。?自?初見煌煌秀兩岐，俄驚落磑雪霏霏。可煩都尉熱承汗，絕勝臨淄貧易衣。尚有清才對風月，未妨便腹貯書詩。知君貨殖誇長袖，滿糴千箱待一飢。坡陀巨麓起連峰，積累當年慶自鍾。靈運子孫俱得鳳，慈明兄弟孰非龍。河梁會作看雲別，詩社何妨載酒従。祗有西湖似西子，故應宛轉為君容。先主反劉璋，兵意頗不義。孔明古豪傑，何乃為此事。劉璋固庸主，誰為死不二。嚴子獨何賢，談笑傲碪幾。國亡君已執，嗟子死誰為。何人刻山石，使我空涕淚。吁嗟斷頭將，千古為病悸。明月入我池，皎皎鋪紵縞。何日變成緇？太玄吾懶草。樊素阿蠻皆已出，使君應作玉箏歌。可憐病士西窗下，一夜丹田手自摩。清晨振衣起，起步方池側。徘徊俯丹楹，到影見攲仄。不識陶靖節，定非風塵格。遙懷謝靈運，本自林泉客。予生忽世事，不以形為役。顧彼冕弁人，冕弁非予適。投扇昔年笑溫嶠，握刀晚歲戰劉郎。不須慼慼如馮衍，便與時時說李陽。天形倚一笠，地水轉兩輪。五霸之所運，毫端棲一塵。功名半幅紙，兒女浪苦辛。子有折足鐺，中容五合陳。十年此中過，卻是英特人。延我地爐坐，語軟意甚真。白灰如積雪，中有紅麒麟。勿觸紅麒麟，作灰維那瞋。拱手但默坐，牆壁方諄諄。今宵恨客多，汙子白<疊毛>巾。後夜當獨來，不煩主與賓。蒲團坐紙帳，自要觀我身。登嶺勢巍巍，蓮峰太華齊。憑欄紅日早，回首白雲低。松柏月中老，猿猴物外啼。禪師吟絕後，千古指人迷。咸寧英氣似汾陽，夜飲軍容出紅妝。不須纏頭萬匹錦，知君未辦作呂強。君不見阮嗣宗，臧否不掛口，莫誇舌在牙齒牢，是中惟可飲醇酒。讀書不用多，作詩不須工，海邊無事日日醉，夢魂不到蓬萊宮。秋風昨夜入庭樹，蓴絲未老君先去。君先去，幾時回。劉郎應白髮，桃花開不開。人事無涯生有涯，逝將歸釣漢江槎。乘桴我欲従安石，遁世誰能識子嗟。日上紅波浮碧巘，潮來白浪卷青沙。清談美景雙奇絕，不覺歸鞍帶月華。三界無所住，一臺聊自寧。塵勞付白骨，寂照起黃庭。殘磬風中嫋，孤燈雪後青。須防童子戲，投瓦犯清泠。一新柱石壯嚴闉，更值西風落帽辰。不用遊從誇燕子，直將氣焰壓波神。山川尚遶當時國，城郭猶飄廣陌塵。誰憑闌干賞風月，使君留意在斯民。漢家殊未識經綸，入手功名事事新。百尺穿成連夜井，千金購得解飛人。歲華來無窮，老眼久已靜。春風如繫馬，未動意先騁。西湖忽破碎，鳥落魚動鏡。縈城理枯瀆，放閘起膠艇。願君營此樂，官事何時竟。（清河西湖三閘，督君成之。）思吳信偶然，出處付前定。飄然不繫舟，乘此無盡興。醉翁行樂處，草木皆可敬。明朝遊北渚，急掃黃葉徑。白酒真到齊，紅裙已放鄭。（酒尚有香泉一壺，為樂全先生服，不作樂也。）二妙凋零筆法空，忽驚雲海戲群鴻。清詩不敢私囊篋，人道黃門有父風。挺然直節庇峨岷，謀道従來不計身。屬纊家無十金產，過車巷哭六州民。塵埃輦寺三年別，樽俎岐陽一夢新。他日思賢見遺像，不論宿草更沾巾。（成都有思賢閣，畫諸公像。）出處榮枯一笑空，十年社燕與秋鴻。誰知白首長河路，還臥當時送客風。聞說神仙郭恕先，醉中狂筆勢瀾翻。百年寥落何人在，只有華亭李景元。風雨蕭蕭夜晦迷，不須鳴叫強知時。多才久被天公怪，闕食惟應爨婦知。杜叟挽衣那及脛，顏翁食粥敢言炊。詩人情味真嚐遍，試問於君底事虧。如我自觀猶可厭，非君誰復肯相尋。圖書跌宕悲年老，燈火青熒語夜深。早歲便懷齊物意，微官敢有濟時心。南行千里成何事，一聽秋濤萬鼓音。松柏蕭蕭滿故丘，知君懷抱尚悲秋。算來九九無多日，唱著三三憶舊遊。皓月徘徊應許共，清詩妙絕不容酬。梅花社燕難相併，莫為吳娘暗淚流。攜文過我治平間，霧豹當時始一斑。聞道吹噓借餘論，故教流落得生還。清篇帶月來霜夜，妙語先春發病顏。詩酒暮年猶足用，竹木高會許時攀。直視無前氣吐虹，五湖三島在胸中。相逢莫怪不相揖，只見山僧不見公。萬人歌舞樂芳辰，長養恩深第四春。令下風雷常有信，時來草木豈知仁。璇璣已正三階泰，玉琯初知九奏均。更欲年年同此樂，故應相繼得元臣。側手區區豈易遮，奔流一瞬卷千家。共疑智伯初圍趙，猶有張湯欲漕斜。已坐迂疏來此地，分將勞苦送生涯。使君下策真堪笑，隱隱驚雷響踏車。青衫別淚尚斕斑，十載江湖困抱關。老去上書還北闕，朝來拄笏望西山。相従杯酒形骸外，笑說平生醉夢間。萬事會須諮伯始，白頭容我佔清閒。道合何妨過虎溪，高山流水是相知。與君一別無多日，夢到琅然夜榻時。．庚辰八月二十八日，劉幾仲餞飲東坡。中觴聞笙簫聲，杳杳若在雲霄間，抑揚往返，粗中音節。徐而察之，則出於雙瓶，水火相得，自然吟嘯，蓋食頃乃已。坐客驚歎得未曾有，請作《瓶笙詩》記之。孤鬆吟風細泠泠，獨繭長繅女媧笙。陋哉石鼎逢彌明，蚯蚓竅作蒼蠅聲。瓶中宮商自相賡，昭文無虧亦無成。東坡醉熟呼不醒，但云作勞吾耳鳴。譜牒推關右，風流出靖恭。時情任險陂，家法故雍容。南去河千頃，?大水中相別。?餘惟酒一鍾。更誰哀老子，令得放疏慵。一杯羅浮春，遠餉采薇客。遙知獨酌罷，醉臥松下石。幽人不可見，清嘯聞月夕。聊戲庵中人，空飛本無跡。夜語翻千偈，書來又一言。此身真佛祖，何處不羲軒。船穩江吹坐，樓空月入樽。遙知思我處，醉墨在頹垣。竹西失卻上方老，石塔還逢惠照師。我亦化身東海去，姓名莫遣世人知。上黨攙天碧玉環，絕河千里抱商顏。試觀煙雨三峰外，都在靈仙一掌間。造物何如童子戲，寫真聊發使君閒。何當挈取徵西去，畫作圍床六曲山。小兒不識愁，起坐牽我衣。我欲嗔小兒，老妻勸兒痴。兒痴君更甚，不樂愁何為。還坐愧此言，洗盞當我前。大勝劉伶婦，區區為酒錢。一更山吐月，玉塔臥微瀾。正似西湖上，湧金門外看。冰輪橫海闊，香霧入樓寒。停鞭且莫上，照我一杯殘。二更山吐月，幽人方獨夜。可憐人與月，夜夜江樓下。風枝久未停，露草不可藉。歸來掩關臥，唧唧蟲夜話。三更山吐月，棲鳥亦驚起。起尋夢中游，清絕正如此。驅雲掃眾宿，俯仰迷空水。幸可飲我牛，不須違洗耳。雪堂居士醉方熟，玉澗山人冷不眠。送與安州潑醅酒，從今三日是三年。四更山吐月，皎皎為誰明。幽人赴我約，坐待玉繩橫。野橋多斷板，山寺有微行。今夕定何夕，夢中游化城。五更山吐月，窗迥室幽幽。玉鉤還掛戶，江練卻明樓。星河澹欲曉，鼓角冷知秋。不眠翻五詠，清切變蠻謳。楓林翠壁楚江邊，躑躅千層不忍看。開卷例知歸路近，劍南樵叟為施丹。保康橋上夜觀燈，喝石巖前夏飲冰。莫把山林笑朝市，老夫手裡有烏藤。二子緣詩老更窮，人間無處吐長虹。平生睡足連江雨，盡日舟橫擘岸風。人笑年來三黜慣，天教我輩一樽同。知君欲寫長相憶，更送銀盤尾鬣紅。竹杖芒鞋取次行，下臨官道見人情。天寒菽粟猶棲畝，日暮牛羊自入城。沽酒獨教陶令醉，題詩誰似皎公清。更尋陋巷顏夫子，乞取微言繼此聲。南浦淒涼老逐臣，東坡還往盡幽人。杯盤慣作陶家客，弦誦常叨孟母鄰。尚有升堂他日約，豈知負土一阡新。今年我欲江湖去，暮雨連山宰樹春。鶴骨霜髯心已灰，青松合抱手親栽。問翁大庾嶺頭住，曾見南遷幾個回。暫著南冠不到頭，卻隨北雁與歸休。平生不作兔三窟，今古何殊貉一丘。當日無人送臨賀，至今有廟祀潮州。劍關西望七千裡，乘興真為玉局遊。渺渺疏林集晚鴉，孤村煙火梵王家。幽人自種千頭橘，遠客來尋百結花。浮石已幹霜後水，焦坑閒試雨前茶。只疑歸夢西南去，翠竹江村繞白沙。秋來欲見紫髯翁，待得梅花細萼紅。記取上元燈火夜，道人猶在水晶宮。海上東風犯雪來，臘前先折鏡湖梅。遙思禁苑青春夜，坐待宮人畫詔回。誰謂江湖居，而為虎豹宅？焚山豈不能，愛此千竿碧。入仗魂驚愧草萊，一聲清蹕九門開。暉暉日傍金輿轉，習習風從玉宇來。流落生還真一芥，周章危立近三槐。道旁倘有山中舊，問我收身早晚回。三朝遺老九門前，又見承平大有年。文母憂勤初化俗，曾孫仁孝已通天。史書元佑三千牘，樂奏坤成第一篇。欲採蟠桃歸獻壽，蓬萊清淺半桑田。鴻漸偏宜丹鳳南，冠霞帔月影毿毿。酒酣亭上來看舞，有客新名喚作耽。秋霜春雨不同時，萬里今従海外歸。已出網羅毛羽在，卻尋雲跡帖天飛。何妨紅粉唱迎仙，來伴山僧到處禪。陸地生花安足怪，而今更有火中蓮。人言盧祀是奸邪，我覺魏公真嫵媚。柳花著水萬浮萍，荔實周天兩歲星。（柳至易成，飛絮落水中，經宿即為浮萍。荔支至難長，二十四五年乃實。）本自玉肌非鵠浴，至今丹殼似猩刑。侍郎賦詠窮三峽，妃子煙塵動四溟。莫遣詩人說功過，且隨香草附騷經。逐客何人著眼看，太行千里送徵鞍。未應愚谷能留柳，可獨衡山解識韓。壁立孤峰倚硯長，共疑沉水得頑蒼。欲隨楚客紉蘭佩，誰信吳兒是木腸。山下曾逢化松石，玉中還有辟邪香。早知百和俱灰燼，未信人言弱勝強。石眼杯泉舉世無，要知杯度是凡夫。可憐狡獪維摩老，戲取江湖入鉢盂。新居未換一根椽，只有楊梅不值錢。莫共金家鬥甘苦，參寥不是老婆禪。款段曾陪馬少遊，而今人在鳳麟洲。黃公酒肆如重過，杳杳白蘋天盡頭。我欲歸休瑟漸希，舞雩何日著春衣。多情白髮三千丈，無用蒼皮四十圍。晚覺文章真小技，早知富貴有危機。為君垂涕君知否，千古華亭鶴自飛。（涇之兄汴亦有文，死矣。）今朝壽酒泛黃花，鬱鬱蔥蔥氣滿家。願得唐兒舞一曲，莫嫌國小向長沙。江上東風浪接天，苦寒無賴破春妍。試開雲夢羔兒酒，快瀉錢塘藥玉船。蠶市光陰非故國，馬行燈火記當年。冷煙溼雪梅花在，留得新春作上元。金錢石竹道傍秋，翠帶紅裙馬上謳。無限小兒齊拍手，山公又作習池遊。楸樹高花欲插天，暖風遲日共茫然。落英滿地君方見，惆悵春光又一年。珍重繡衣直指，遠煩白絹斜封。驚破盧仝幽夢，北窗起看雲龍。百川日夜逝，物我相隨去。惟有宿昔心，依然守故處。憶在懷遠驛，閉門秋暑中。藜羹對書史，揮汗與子同。西風忽淒厲，萬葉穿戶牖。子起尋裌衣，感嘆執我手。朱顏不可恃，此語君勿疑。別離恐不免，功名定難期。當時已悽斷，況此兩衰老。失途既難追，學道恨不早。買田秋已議，築室春堂成。雪堂風雨夜，已作對床聲。百疊漪漪風皺，六銖縱縱雲輕。植立含風廣殿，微聞環佩搖聲。筆工近歲說吳俞，李葛虛名總不如。雖是玉堂揮翰手，自憐白首尚抄書。莊周昔貸粟，猶欲舂脫之。魯公亦乞米，炊煮尚不辭。淵明端乞食，亦不避嗟來。嗚呼天下士，死生寄一杯。鬥水何所直，遠汲苦姜詩。幸有餘薪米，養此老不才。至味久不壞，可為子孫貽。王郎西去路漫漫，野店無人霜月寒。淚盡粉箋書不得，憑君送與卯君看。前夢後夢真是一，彼幻此幻非有二。正好長鬆水石間，更憶前生後生事。物之有知蓋恃息，孰居無事使出入。心無天遊室不空，六鑿相攘婦爭席。法師逃人入廬山，山中無人自往還。往者一空還者失，此身正在無還間。綿綿不絕微風裡，內外丹成一彈指。人間俯仰三千秋，騎鶴歸來與子游。青松盈尺間香梅，盡是先生去後栽。應笑來時無一物，手攜拄杖卻空回。病瘡老馬不任鞿，猶向君王得敝帷。桑下豈無三宿戀，樽前聊與一身歸。長腰尚載撐腸米，闊領先裁蓋癭衣。投老江湖終不失，來時莫遣故人非。斷尾雄雞本畏烹，年來聽法伴修行。還須卻置蓮花漏，老怯風霜恐不鳴。臥聽謖謖碎龍鱗，俯看蒼蒼立玉身。一舸鴟夷江海去，尚餘君子六千人。東池浮萍半粘塊，裂碧跳青出魚背。西池秋水尚涵空，舞闊搖深吹荇帶。吾僚有意為遷居，老守縱饞那忍膾。縱橫爭看銀刀出，瀺灂初驚玉花碎。但愁數罟損鱗鬣，未信長堤隔濤瀨。aa34aa34發發須臾間，圉圉洋洋尋丈外。安知中無蛟龍種，尚恐或有風雲會。明年春水漲西湖，好去相忘渺淮海。君家文律冠西京，旋築詩壇按酒兵。袖手莫輕真將種，致師須得老門生。明朝鄭伯降誰受，昨夜條侯壁已驚。従此醉翁天下樂，還應一舉百觴傾。（文忠公贈蘇、梅詩云：我亦願助勇，鼓旗噪其旁。快哉天下樂，一酹宜百觴。）突兀隘空虛，他山總不如。君看道傍石，盡是補天餘。強致南山樹，來經渭水灘。生成未有意，鴉鵲莫相干。昔葬衣冠今在否？近來訊息不須疑。曾聞圯上逢黃石，久矣留侯不見欺。竊脂方紀瑞，布穀未催耕。魚沫依蘋渚，蝸涎上彩楹。江湖來夢寐，蓑笠負平生。琴裡思歸曲，因君一再行。靈峰山上寶陀寺，白髮東坡又到來。前世德雲今我是，依稀猶記妙高臺。湛然無觀古真人，我獨觀此眾妙門。夫物芸芸各歸根，眾中得一道乃存。道人晨起開東軒，趺坐一醉扶桑暾。餘光照我玻璃盆，倒射窗幾清而溫。欲收月魄餐日魂，我自日月誰使吞。室空惟法喜，心定有天遊。摩詰元無病，須洹不入流。苦嫌尋直枉，坐待寸田秋。雖未麒麟閣，已逃鸚鵡洲。酒醒風動竹，夢斷月窺樓。眾謂元德秀，自稱陽道州。拔葵終相魯，辟穀會封留。用舍俱無礙，飄然不繫舟。酒中真復有何好，孟生雖賢未聞道。醉時萬慮一埽空，醒後紛紛如宿草。十年揩洗見真妄，石女無兒焦谷槁。此身何異貯酒瓶，滿輒予人空自倒。武昌痛飲豈吾意，性不違人遭客惱。君家長鬆十畝陰，借我一庵聊洗心。我田方寸耕不盡，何用百頃糜千金。枕書熟睡呼不起，好學憐君工雜擬。且將墨竹換新詩，潤色何須待東里。白足高僧解達觀，安排春事滿幽欄。不須天女來相試，總把空花眼裡看。莫尋群玉山頭路，莫看劉郎觀裡花。但解閉門留我住，主人休問是誰家。桃園未必無杏，銀礦終須有鉛。荇帶豈能攔浪，藕花卻解留蓮。先君昔未仕，杜門皇祐初。道德無貧賤，風采照鄉閭。何嘗疏小人，小人自闊疏。出門無所詣，老史在郊墟。門前萬竿竹，堂上四庫書。高樹紅消梨，小池白芙蕖。常呼赤腳婢，雨中擷園蔬。矯矯任夫子，罷官還舊廬。是時裡中兒，始識長者車。烹雞酌白酒，相對歡有餘。有如龐德公，往還葛與徐。妻子走堂下，主人竟誰歟。我時年尚幼，作賦慕相如。侍立看君談，精悍實起予。歲月曾幾何，耆老逝不居。史侯最先沒，孤墳拱桑樗。我亦涉萬里，清血滿襟祛。漂流二十年，始悟萬緣虛。獨喜任夫子，老佩刺史魚。威行烏白蠻，解辮請冠裾。方當入奏事，清廟陳璠璵。胡為厭軒冕，歸意不少紓。上蔡有良田，黃沙走清渠。罷亞百頃稻，雍容十年儲。閒隨李丞相，搏射鹿與豬。蒼鷹十斤重，猛犬如黃驢。豈比陶淵明，窮苦自把鋤。我今四十二，衰發不滿梳。彭城古名郡，乏人偶見除。頭顱已可知，幾何不樵漁。會當相従去，芒鞋老菑畲。念子瘴江邊，懷抱向誰攄。賴我同年友，相歡出同輿。冰盤薦文鮪，（鮪，鮥也。戎、瀘常有。）玉斝傾浮蛆。醉中忽思我，清詩綴瓊琚。知我少詼諧，教我時卷舒。世事日反覆，翩如風中旟。雀羅吊廷尉，秋扇悲婕妤。升沉一何速，喜怒紛眾狙。作詩謝二子，我師寧與蘧。過廬陵，見宣德郎致仕曾君安止，出所作《禾譜》。文既溫雅，事亦詳實，惜其有所缺，不譜農器也。予昔遊武昌，見農夫皆騎秧馬。以榆棗為腹欲其滑，以楸桐為背欲其輕，腹如小舟，昂其首尾，背如覆瓦，以便兩髀，雀躍於泥中，系束藁其首以縛秧。日行千畦，較之傴僂而作者，勞佚相絕矣。《史記》禹乘四載，泥行乘橇。解者曰，橇形如箕，擿行泥上。豈秧馬之類乎？作《秧馬歌》一首，附於《禾譜》之末雲。春雲濛濛雨悽悽，春秧欲老翠剡齊。嗟我婦子行水泥，朝分一壠暮千畦。腰如箜篌首啄雞，筋煩骨殆聲酸嘶。我有桐馬手自提，頭尻軒昂腹脅低。背如覆瓦去角圭，以我兩足為四蹄。聳踴滑汰如鳧鷖，纖纖束藁亦可齎。何用繁纓與月題，朅従畦東走畦西。山城欲閉聞鼓鼙，忽作的盧躍檀溪。歸來掛壁従高棲，了無芻秣飢不啼。少壯騎汝逮老黧，何曾蹶軼防顛隮。錦韉公子朝金閨，笑我一生蹋牛犁，不知自有木駃騠。江上愁心千疊山，浮空積翠如雲煙。山耶雲耶遠莫知，煙空雲散山依然。但見兩崖蒼蒼暗絕谷，中有百道飛來泉。縈林絡石隱復見，下赴谷口為奔川。川平山開林麓斷，小橋野店依山前。行人稍度喬木外，漁舟一葉江吞天。使君何従得此本，點綴毫末分清妍。不知人間何處有此境，徑欲往買二頃田。君不見武昌樊口幽絕處，東坡先生留五年。春風搖江天漠漠，暮雲卷雨山娟娟。丹楓翻鴉伴水宿，長鬆落雪驚醉眠。桃花流水在人世，武陵豈必皆神仙。江山清空我塵土，雖有去路尋無緣。還君此畫三嘆息，山中故人應有招我歸來篇。知君念我欲別難，我今此別非他日。風裡楊花雖未定，雨中荷葉終不溼。三年磨我費百書，一見何止得雙璧。願君亦莫嘆留滯，六十小劫風雨疾。先君昔愛洛城居，我今亦過嵩山麓。水南卜宅吾豈敢，試向伊川買修竹。又聞緱山好泉眼，傍市穿林瀉冰玉。遙想茅軒照水開，兩翁相對清如鵠。兩翁歸隱非難事，惟要傳家好兒子。憶昔汝翁如汝長，筆頭一落三千字。世人聞此皆大笑，慎勿生兒兩翁似。不知樗櫟薦明堂，何似鹽車壓千里。予年十二，先君自虔州歸，為予言：“近城山中天竺寺，有樂天親書詩云：一山門作兩山門，兩寺原従一寺分。東澗水流西澗水，南山雲起北山雲。前臺花發後臺見，上界鍾清下界聞。遙想吾師行道處，天香桂子落紛紛。筆勢奇逸，墨跡如新。”今四十七年矣。予來訪之，則詩已亡，有刻石存耳，感涕不已，而作是詩。香山居士留遺蹟，天竺禪師有故家。空詠連珠吟疊壁，已亡飛鳥失驚蛇。林深野桂寒無子，雨浥山姜病有花。四十七年真一夢，天涯流落涕橫斜。熙寧十年秋，河決澶淵，注鉅野，入淮泗。自澶、魏以北皆絕流，而濟、楚大被其害，彭門城下水二丈八尺，七十餘日不退，吏民疲於守禦。十月十三日，澶州大風終日，既止，而河流一枝已復故道，聞之喜甚，庶幾可塞乎。乃作《河復》詩，歌之道路，以致民願而迎神休，蓋守土者之志也。君不見西漢元光元封間，河決瓠子二十年。鉅野東傾淮泗滿，楚人恣食黃河鱣。萬里沙回封禪罷，初遣越巫沉白馬。河公未許人力窮，薪芻萬計隨流下。吾君仁聖如帝堯，百神受職河神驕。帝遣風師下約束，北流夜起澶州橋。東風吹凍收微淥，神功不用淇園竹。楚人種麥滿河淤，仰看浮槎棲古木。彭蠡東北源，廬阜西南麓。何人修水上，種此一雙玉。思之不可見，破宅餘修竹。四鄰戒莫犯，十畝森似束。我來仲夏初，解籜呈新綠。幽鳥向我鳴，野人留我宿。徘徊不忍去，微月掛喬木。遙想他年歸，解組巾一幅。對床老兄弟，夜雨鳴竹屋。臥聽鄰寺鐘，書窗耿殘燭。笙磬分均上下堂，（舊說堂上之樂，皆受笙均；堂下之樂，皆受磬均。）游魚舞獸自奔忙。朱弦初識孤桐韻，（舊樂金石聲高而絲聲微，今樂金石與絲聲皆著。）玉琯猶聞秬黍香。（舊法以尺生律，今以黍定律，以律生尺。）萬事今方諮伯始，一斑我亦愧真長。此生會見三雍就，無復寥寥嘆未央。槎牙亂峰合，晃盪絕壁橫。遙知紫翠間，古來仙釋並。陽崖射朝日，高處連玉京。陰谷叩白月，夢中游化城。果然石門開，中有銀河傾。幽龕入窈窕，別戶穿虛明。泉流下珠琲，乳蓋交縵纓。我行畏人知，恐為仙者迎。小語輒響答，空山自雷驚。策杖歸去來，治具煩方平。胸中有佳處，海瘴不能腓。三年無所愧，十口今同歸。汝去莫相憐，我生本無依。相從大塊中，幾合幾分違。莫作往來相，而生愛見悲。悠悠含山日，炯炯留清輝。懸知冬夜長，不恨晨光遲。夢中與汝別，作詩記忘遺。來往天吳一夢間，故人半作冢累然。獨依舊社傳真法，要與遺民度厄年。趙叟近聞還印綬，竺翁先已反林泉。何時策杖相隨去，任性逍遙不學禪。昭君本楚人，豔色照江水。楚人不敢娶，謂是漢妃?一作家?子。誰知去鄉國，萬里為胡鬼。人言生女作門楣，昭君當時憂色衰。古來人事盡如此，反覆縱橫安可知。石龍有口口無根，自在流泉誰吐吞。若信眾生本無垢，此泉何處覓寒溫。江邊石壁高無路，上有黃牛不服箱。廟前行客拜且舞，擊鼓吹簫屠白羊。山下耕牛苦磽确，兩角磨崖四蹄溼。青芻半束長苦飢，仰看黃牛安可及。羨君華髮起琳宮，右輔初還鼓角雄。千里農桑歌子產，一時冠蓋慕蕭嵩。那知聚散舂糧外，便有悲歡過隙中。京兆同僚幾人在，猶思對案筆生風。（予為開封幕，與子難同廳。）劍氣崢嶸夜插天，瑞光明滅到黃灣。坐看暘谷浮金暈，遙想錢塘湧雪山。已覺蒼涼蘇病骨，更煩沆瀣洗衰顏。忽驚鳥動行人起，飛上千峰紫翠間。孤山有陳時柏二株。其一為人所薪，山下老人自為兒已見其枯矣，然堅悍如金石，愈於未枯者。僧志詮作堂於其側，名之曰柏堂。堂與白公居易竹閣相連。屬餘作二詩以記之。柏堂道人手種幾生前，鶴骨龍姿尚宛然。雙幹一先神物化，九朝三見太平年。忽驚華構依巖出，乞與佳名到處傳。此柏未枯君記取，灰心聊伴小乘禪。竹閣海山兜率兩茫然，古寺無人竹滿軒。白鶴不留歸後語，蒼龍猶是種時孫。兩叢卻似蕭郎筆，千畝空懷渭上村。欲把新詩問遺像，病維摩詰更無言。餘遊廬山，南北得十五六。奇勝殆不可勝紀，而懶不作詩。獨擇其尤（者作二首。）大士何曾有生死，小儒底處覓窮通。偶留一吷千山上，散作人間萬竅風。君不學白公引涇東注渭，五斗黃泥一鍾水。又不學哥舒橫行西海頭，歸來羯鼓打涼州。但向空山石壁下，愛此有聲無用之清流。流泉無糹玄石無竅，強名水樂人人笑。慣見山僧已厭聽，多情海月空留照。洞庭不復來軒轅，至今魚龍舞鈞天。聞道磬襄東入海，遺聲恐在海山間。鏘然澗谷含宮徵，節奏未成君獨喜。不須寫入薰風糹玄，縱有此聲無此耳。積火焚大槐，蓄油災武庫。驚然丞相井，疑浣將軍布。自憐耳目隘，未測陰陽故。鬱攸火山烈，觱沸湯泉注。豈惟渴獸駭，坐使痴兒怖。安能長魚鱉，僅可燅狐兔。山中惟木客，戶外時芒屨。雖無傾城浴，倖免亡國汙。元豐三年正月，餘始謫黃州。至岐亭北二十五里山上，有白馬青蓋來迎者，則餘故人陳慥季常也，為留五日，賦詩一篇而去。明年正月，復往見之，季常使人勞餘於中途。餘久不殺，恐季常之為餘殺也，則以前韻作詩，為殺戒以遺季常。季常自爾不復殺，而岐亭之人多化之，有不食肉者。其後數往見之，往必作詩，詩必以前韻。凡餘在黃四年，三往見季常，而季常七來見餘，蓋相従百餘日也。七年四月，餘量移汝州，自江淮徂洛，送者皆止慈湖，而季常獨至九江。乃複用前韻，通為五篇以贈之。昨日雲陰重，東風融雪汁。遠林草木暗，近舍煙火溼。下有隱君子，嘯歌方自得。知我犯寒來，呼酒意頗急。撫掌動鄰里，繞村捉鵝鴨。房櫳鏘器聲，蔬果照巾aa25。久聞蔞蒿美，初見新芽赤。洗盞酌鵝黃，磨刀削熊白。須臾我徑醉，坐睡落巾幘。醒時夜向闌，唧唧銅瓶泣。黃州豈雲遠，但恐朋友缺。我當安所主，君亦無此客。朝來靜庵中，惟見峰巒集。我哀籃中蛤，閉口護殘汁。又哀網中魚，開口吐微溼。刳腸彼交病，過分我何得。相逢未寒溫，相勸此最急。不見盧懷慎，烝壺似烝鴨。坐客皆忍笑，髡然發其aa25。不見王武子，每食刀幾赤。琉璃載烝豚，中有人乳白。盧公信寒陋，衰發得滿幘。武子雖豪華，未死神已泣。先生萬金璧，護此一蟻缺。一年如一夢，百歲真過客。君無廢此篇，嚴詩編杜集。君家蜂作窠，歲歲添漆汁。我身牛穿鼻，捲舌聊自溼。二年三過君，此行真得得。愛君似劇孟，扣門知緩急。家有紅頰兒，能唱綠頭鴨。行當隔簾見，花霧輕aa25aa25。為我取黃封，親拆官泥赤。仍須煩素手，自點葉家白。樂哉無一事，十年不蓄幘。閉門弄添丁，哇笑雜呱泣。西方正苦戰，誰補將帥缺。披圖見八陣，合散更主客。不須親戎行，坐論教君集。酸酒如齏湯，甜酒如蜜汁。三年黃州城，飲酒但飲溼。我如更揀擇，一醉豈易得。幾思壓茅柴，禁網日夜急。西鄰推甕盎，醉倒豬與鴨。君家大如掌，破屋無遮aa25。何従得此酒，冷麵妒君赤。定應好事人，千石供李白。為君三日醉，蓬髮不暇幘。夜深欲逾垣，臥想春甕泣。君奴亦笑我，鬢齒行禿缺。三年已四至，歲歲遭惡客。人生幾兩屐，莫厭頻來集。枯鬆強鑽膏，槁竹欲瀝汁。兩窮相值遇，相哀莫相溼。不知我與君，交遊竟何得。心法幸相語，頭然未為急。願為穿雲鶻，莫作將雛鴨。我行及初夏，煮酒映疏aa25。故鄉在何許，西望千山赤。茲遊定安歸，東泛萬頃白。一歡寧復再，起舞花墮幘。將行出苦語，不用兒女泣。吾非固多矣，君豈無一缺。各念別時言，閉戶謝眾客。空堂淨掃地，虛白道所集。我識南屏金鯽魚，重來拊檻散齋餘。還従舊社得心印，似省前生覓手書。葑合平湖久蕪漫，人經豐歲尚凋疏。誰憐寂寞高常侍，老去狂歌憶孟諸。子石如琢玉，遠煙真削黳。入我病風手，（古語云，磨墨如病風手。）玄雲渰悽悽。是中有何好，而我喜欲迷。既似蠟屐阮，又如鍛柳嵇。醉筆得天全，宛宛天投霓。多謝中書君，伴我此幽棲。世謂樂天有粥駱馬放楊柳枝詞，嘉其主老病不忍去也。然夢得有詩云：春盡絮飛留不得，隨風好去落誰家。樂天亦云：病與樂天相伴住，春隨樊子一時歸。則是樊素竟去也。予家有數妾，四五年相繼辭去，獨朝雲者隨予南遷。因讀樂天集，戲作此詩。朝雲姓王氏，錢唐人，嘗有子曰幹兒，未期而夭雲。不似楊枝別樂天，恰如通德伴伶玄。阿奴絡秀不同老，天女維摩總解禪。經卷藥爐新活計，舞衫歌扇舊因緣。丹成逐我三山去，不作巫陽雲雨仙。餘舊作《鳳咮石硯銘》，其略雲：蘇子一見名鳳咮，坐令龍尾羞牛後。已而求硯於歙，歙人云：子自有鳳咮，何以此為？蓋不能平也。奉議郎方君彥德，有龍尾大硯奇甚，謂餘若能作詩少解前語者，當奉餉，乃作此詩。黃琮白琥天不惜，顧恐貪夫死懷璧。君看龍尾豈石材，玉德金聲寓於石。與天作石來幾時，與人作硯初不辭。詩成鮑謝石何與，筆落鐘王硯不知。錦茵玉匣俱塵垢，搗練支床亦何有。況瞋蘇子鳳咮銘，戲語相嘲作牛後。碧天照水風吹雲，明窗大幾清無塵。我生天地一閒物，蘇子亦是支離人。粗言細語都不擇，春蚓秋蛇隨意畫。願従蘇子老東坡，仁者不用生分別。風流王謝古仙真，一去空山五百春。玉室金堂餘漢士，桃花流水失秦人。困眠一榻香凝帳，夢繞千巖冷逼身。夜半老僧呼客起，雲峰缺處湧冰輪。平沙何茫茫，彷彿見石蕝。縱橫滿江上，歲歲沙水齧。孔明死已久，誰復辨行列。神兵非學到，自古不留訣。至人已心悟，後世徒妄說。自従漢道衰，蜂起盡奸傑。英雄不相下，禍難久連結。驅民市無煙，戰野江流血。萬人賭一擲，殺盡如沃雪。不為久遠計，草草常無法。孔明最後起，意欲掃群孽。崎嶇事節制，隱忍久不決。志大遂成迂，歲月去如瞥。六師紛未整，一旦英氣折。惟餘八陣圖，千古壯夔峽。遊九仙山，聞裡中兒歌《陌上花》。父老雲：吳越王妃每歲春必歸臨安，王以書遺妃曰："陌上花開，可緩緩歸矣。"吳人用其語為歌，含思宛轉，聽之悽然，而其詞鄙野，為易之雲。陌上花開蝴蝶飛，江山猶是昔人非。遺民幾度垂垂老，遊女長歌緩緩歸。陌上山花無數開，路人爭看翠駢來。若為留得堂堂去，且更従教緩緩回。生前富貴草頭露，身後風流陌上花。已作遲遲君去魯，猶歌緩緩妾回家。平生無一女，誰復嘆耳耳。滯留生此兒，足慰周南史。那知非真實，造物聊戲爾。煩惱初無根，恩愛為種子。煩公為假說，反覆相指似。欲除苦海浪，先幹愛河水。棄置一寸鱗，悠然笑侯喜。為公寫餘習，瓶罍一時恥。聞公少已悟，拄杖久倚床。笑我老而痴，負鼓欲求亡。庶幾東門子，柱史安敢望。嗜毒戲猛獸，慮患先不詳。囊破蛇已走，尚未省齧傷。妙哉兩篇詩，洗我千結腸。黠蠶不作繭，未老輒自僵。永謝湯火厄，泠然超無方。謝公含雅量，世運屬艱難。況復情所鍾，感慨萃中年。正賴絲與竹，陶寫有餘歡。嘗恐兒輩覺，坐令高趣闌。獨攜縹緲人，來上東西山。放懷事物外，徙倚弄雲泉。一旦功業成，管蔡複流言。慷慨桓野王，哀歌和清彈。挽須起流涕，始知使君賢。意長日月促，臥病已辛酸。慟哭西州門，往駕那復還。空餘行樂處，古木昏蒼煙。徐州城東二十里，有石潭。父老雲與泗水通，增損清濁，相應不差，時有河魚出焉。元豐元年春旱，或雲置虎頭潭中可以致雷雨，用其說，作《起伏龍行》一首。何年白竹千鈞弩，射殺南山雪毛虎。至今顱骨帶霜牙，尚作四海毛蟲祖。東方久旱千里赤，三月行人口生土。碧潭近在古城東，神物所蟠誰敢侮。上欹蒼石擁巖竇，下應清河通水府。眼光作電走金蛇，鼻息為雲擢煙縷。當年負圖傳帝命，左右羲軒詔神禹。爾來懷寶但貪眠，滿腹雷霆喑不吐。赤龍白虎戰明日，（是月丙辰，明日庚寅。）倒卷黃河作飛雨。嗟吾豈樂鬥兩雄，有事徑須煩一怒。惠州歸善縣治之北數百步抵江，少西有盤石小潭，可以垂釣，作《江郊》詩云。江郊蔥曨，雲水蒨絢。碕岸鬥入，洄潭輪轉。先生悅之，布席閒燕。初日下照，潛鱗俯見。意釣忘魚，樂此竿線。優哉悠哉，玩物之變。羅浮山有野人，相傳葛稚川之隸也。鄧道士守安，山中有道者也，嘗於庵前見其足跡長二尺許。紹聖二年正月十日，予偶讀韋蘇州《寄全椒山中道士》詩云：今朝郡齋冷，忽念山中客。澗底束荊薪，歸來煮白石。遙持一樽酒，遠慰風雨夕。落葉滿空山，何處尋行跡。乃以酒一壺，仍依蘇州韻作詩寄之雲。一杯羅浮春，遠餉采薇客。遙知獨酌罷，醉臥松下石。幽人不可見，清嘯聞月夕，聊戲庵中人，空飛本無跡。前年侍玉輦，端門萬枝燈。璧月掛罘罳，珠星綴觚稜。去年中山府，老病亦宵興。牙旗穿夜市，鐵馬響春冰。今年江海上，雲房寄山僧。亦復舉膏火，鬆間見層層。散策桄榔林，林疏月鬅鬙。使君置酒罷，簫鼓轉鬆陵。狂生來索酒，（賈道人也。）一舉輒數升。浩歌出門去，我亦歸瞢騰。滄海橫流血作津，犬羊角出競稱真。中原豈是無豪傑，天遣群雄殺晉人。熙寧中，柯侯仲常通守漳州，以救飢得民。有二鵲棲其廳事，訖侯之去，鵲亦送之，漳人異焉。為賦此詩。昔我先君子，仁孝行於家。家有五畝園，么鳳集桐花。是時烏與鵲，巢鷇可俯拏。憶我與諸兒，飼食觀群呀。里人驚瑞異，野老笑而嗟。雲此方乳哺，甚畏鳶與蛇。手足之所及，二物不敢加。主人若可信，眾鳥不我遐。故知中孚化，可及魚與豭。柯侯古循吏，悃愊真無華。臨漳所全活，數等江干沙。仁心格異族，兩鵲棲其衙。但恨不能言，相對空楂楂。善惡以類應，古語良非誇。君看彼酷吏，所至號鬼車。君方夢謫仙，（來詩記李白郎官湖事。）我亦弔文園。江上同三黜，天涯又一樽。濤雷殷白晝，梅雪耿黃昏。歸去多情雨，應隨御史軒。（詹為御史主簿。）西風初作十分涼，喜見新橙透甲香。遲暮賞心驚節物，登臨病眼怯秋光。慣眠處士雲庵裡，倦醉佳人錦瑟旁。猶有夢迴清興在，臥聞歸路樂聲長。丹青寫君容，常恐畫師拙。我依月燈出，相肖兩奇絕。妍媸本在君，我豈相媚悅。君如火上煙，火盡君乃別。我如鏡中像，鏡壞我不滅。雖雲附陰晴，了不受寒熱。無心但因物，萬變豈有竭。醉醒皆夢耳，未用議優劣。文非經國武非英，終日虛談取盛名。至竟開門延羯寇，始知清論誤蒼生。處士王復，家於錢塘，為人多技能而醫尤精，期於活人而已，不志於利。築室候潮門外，治園圃，作亭榭，以與賢士大夫遊，惟恐不及，然終無所求。人徒知其接花藝果之勤，而不知其所種者德也，乃以名其亭，而作詩以遺之。小圃傍城郭，閉門芝?香。名隨市人隱，德與佳木長。元化善養性，倉公多禁方。所活不可數，相逢旋相忘。但喜賓客來，置酒花滿堂。我欲東南去，再觀雙檜蒼。山茶想出屋，湖橘應過牆。木老德亦熟，吾言豈荒唐。柏家渡西日欲落，青山上下猿鳥樂。欲因新月望吳雲，遙看北斗掛南嶽。一夢愔愔四十秋，古人不死終未休。草舍蕭條誰與語，香風欲過白蘋州。為愛鵝溪白繭光，掃殘雞距紫毫鋩。世間那有千尋竹，月落庭空影許長。流水照朱欄，浮萍亂明監。誰見檻上人，無言觀物泛。湖上野芙蓉，含思愁脈脈。娟然如靜女，不肯傍阡陌。詩人杳未來，霜豔冷難宅。君行逐鷗鷺，出處浩莫測。葦間聞拏音，雲表已飛屐。使我終日尋，逢花不忍摘。人生如朝露，要作百年客。喟彼終歲勞，幸茲一日澤。願言竟不遂，人事多乖隔。悟此知有命，沉憂傷魂魄。道人心似水，不礙照花妍。燕坐春強半，清陰月屢遷。平生無起滅，一念有陳鮮。嫋嫋風枝舉，離離日萼蔫。病吟終少味，老醉不成顛。何必遨頭出，湖中有散仙。米、麥、水三一而已，此東坡先生真一酒也。撥雪披雲得乳泓，蜜蜂又欲醉先生。（真一色味，頗類予在黃州日所醞蜜酒也。）稻垂麥仰陰陽足，器潔泉新表裡清。曉日著顏紅有暈，春風入髓散無聲。人間真一東坡老，與作青州従事名。多生綺語磨不盡。終須跨個玉麒麟，方丈蓬萊走一巡。敢獻些兒長壽物，蟠桃核裡有雙仁。世俗眩名實，至人疑有無。怒移水中蟹，愛及屋上烏。坐令此溪水，名與先生俱。先生本全德，廉退乃一隅。因拋彭澤米，偶似西山夫。遂即世所知，以為溪之呼。先生豈我輩，造物乃其徒。應同柳州柳，聊使愚溪愚。寺去縣七裡，三山犬牙，夾道皆美田，麥禾甚茂。寺下溪水可作碓磨，若築塘百步閘而落之，可轉兩輪舉四杵也。以屬縣令林抃，使督成之。二年流落蛙魚鄉，朝來喜見麥吐芒。東風搖波舞淨綠，初日泫露酣嬌黃。汪汪春泥已沒膝，剡剡秋谷初分秧。誰言萬里出無友，見此二美喜欲狂。三山屏擁僧舍小，一溪雷轉鬆陰涼。要令水力供臼磨，與相地脈增堤防。霏霏落雪看收面，隱隱疊鼓聞舂糠。散流一啜雲子白，炊裂十字瓊肌香。豈惟牢丸薦古味，（束皙《餅賦》雲：饅頭薄持，起搜牢丸。）要使真一流仙漿。詩成捧腹便絕倒，書生說食真膏肓。風晴日暖搖雙竹，竹間對語雙瞿?鵒。瞿?鵒之肉不可食，人生不才果為福。子舟之筆利如錐，千變萬化皆天機。未知筆下瞿?鵒語，何似夢中蝴蝶飛。野鷹來，萬山下，荒山無食鷹苦飢，飛來為爾系彩絲。北原有兔老且白，年年養子秋食菽。我欲擊之不可得，年深兔老鷹力弱。野鷹來，城東有臺高崔巍。臺中公子著皮袖，東望萬里心悠哉。心悠哉，鷹何在！嗟爾公子歸無勞，使鷹可呼亦凡曹，天陰月黑狐夜嗥。蘇州定慧長老守欽，使其徒卓契順來惠州，問予安否，且寄《擬寒山十頌》。語有璨、忍之通，而詩無島、可之寒，吾甚嘉之，為和八首。左角看破楚，南柯聞長滕。鉤簾歸乳燕，穴紙出痴蠅。為鼠常留飯，憐蛾不點燈。崎嶇真可笑，我是小乘僧。鐵橋本無柱，石樓豈有門。舞空五色羽，吠雲千歲根。松花釀仙酒，木客饋山飧。我醉君且去，陶雲吾亦云。羅浮高萬仞，下看扶桑卑。默坐朱明洞，玉池自生肥。従來性坦率，醉語漏天機。相逢莫相問，我不記吾誰。幽人白骨觀，大士甘露滅。根塵各清淨，心境兩奇絕。真源未純熟，習氣餘陋劣。譬如已放鷹，中夜時掣紲。誰言窮巷士，乃竊造物權。所見皆我有，安居受其全。戲作一篇書，千古發爭端。儒墨起相殺，予初本無言。閒居蓄百毒，救彼跛與盲。依山作陶穴，掩此暴骨橫。區區效一溉，豈能濟含生。力惡不己出，時哉非汝爭。少壯欲及物，老閒餘此心。微生山海間，坐受瘴霧侵。可憐鄧道士，攝衣問呻吟。覆舟卻私渡，斷橋費千金。淨名毗耶中，妙喜恆沙外。初無往來相，二土同一在。云何定慧師，尚欠行腳債。請判維摩憑，一到東坡界。君不見滹沱流澌車折軸，公孫倉皇奉豆粥。溼薪破灶自燎衣，飢寒頓解劉文叔。又不見金谷敲冰草木春，帳下烹煎皆美人。萍齏豆粥不傳法，咄嗟而辦石季倫。干戈未解身如寄，聲色相纏心已醉。身心顛倒自不知，更識人間有真味。豈如江頭千頃雪色蘆，茅檐出沒晨煙孤。地碓舂秔光似玉，沙瓶煮豆軟如酥。我老此身無著處，賣書來問東家住。臥聽雞鳴粥熟時，蓬頭曳履君家去。草書妙絕吾所兄，真書小低猶抗行。論文作詩俱不敵，看君談笑收降旌。去年逾月方出晝，（予去年留齊月餘。）為君劇飲幾濡首。今年過我雖少留，寂寞陶潛方止酒。（此行公擇病酒，多不飲。）別時流涕攬君須，懸知此歡墜空虛。松下縱橫餘屐齒，門前轣轆想君車。怪君一身都是德，近之清潤淪肌骨。細思還有可恨時，不許藍橋見傾國。（公擇有婢名雲英，屢欲出，不果。）帝城春日帽檐斜，二陸初來尚憶家。未肯將鹽下蓴菜，已應知雪似楊花。生平賀老慣乘舟，騎馬風前怕打頭。欲問君王乞符竹，但憂無蟹有監州。（皆世所傳錢氏故事。）西臺妙跡繼楊風，（凝式）。無限龍蛇洛寺中。一紙清詩吊興廢，塵埃零落梵王宮。五季文章墮劫灰，昇平格力未全回。故知前輩宗徐庚，數首風流似玉臺。銅腥鐵澀不宜泉，愛此蒼然深且寬。蟹眼翻波湯已作，龍頭拒火柄猶寒。姜新鹽少茶初熟，水漬雲蒸蘚未乾。自古函牛多折足。要知無腳是輕安。法花下有散郎亭，老樹荒崖如有情。歡戚已隨時事去，壁間只有古人名。長沙一日煨籩筍，鸚鵡洲前人未知。走送煩公助湯餅，貓頭突兀鼠穿籬。我本江湖一釣舟，意嫌高屋冷颼颼。羨師此室才方丈，一炷清香盡日留。暮鼓朝鐘自擊撞，閉門孤枕對殘釭。白灰旋撥通紅火，臥聽蕭蕭雨打窗。我觀人間世，無如醉中真。虛空為鎖殞，況乃百憂身。惜哉知此晚，坐令華髮新。聖人驟難得，日且致賢人。左手持蟹螯，舉觴矚雲漢。天生此神物，為我洗憂患。山川同恍惚，魚鳥共蕭散。客至壺自傾，欲去不得閒。有客遠方來，酌我一甌茗。我醉方不啜，強啜忽復醒。既鑿渾沌氏，遂遠華胥境。操戈逐儒生，舉觴還酩酊。雷觴淡於水，經年不濡脣。爰有擾龍裔，為造英靈春。英靈韻甚高，蒲萄難與鄰。他年血食汝，當配杜康神。仁宗朝以制策登科者十五人，軾忝冒時，尚有富彥國、張安道、錢子飛、吳長文、夏公酉、陳令舉、錢醇老、王中父並軾與家弟轍，九人存焉。其後十有五年，哭中父於密州，作詩吊之，則子飛、長文、令舉歿矣。又八年，軾自黃州量移汝海，與中父之子沇之相遇於京口，相持而泣，則十五人者獨三人存耳，蓋安道及軾與家弟而已，嗚呼悲夫。乃複次前韻，以遺沇之，時沇之亦以罪謫，家於錢塘雲。生芻不獨比前人，束藁端能廢謝鯤。子達想無身後念，吾衰不復夢中論。已知毅豹為均死，未識荊凡定孰存。堪笑東坡痴鈍老，區區猶記刻舟痕。嶺南氣候不常。吾嘗雲：菊花開時乃重陽，涼天佳月即中秋，不須以日月為斷也。今歲九月，殘暑方退，既望之後，月出愈遲。予嘗夜起登合江樓，或與客遊豐湖，入棲禪寺，叩羅浮道院，登逍遙堂，逮曉乃歸。杜子美雲：四更山吐月，殘夜水明樓。此殆古今絕唱也。因其句作五首，仍以“殘夜水明樓”為韻。一更山吐月，玉塔臥微瀾。正似西湖上，湧金門外看。冰輪橫海闊，香霧入樓寒。停鞭且莫上，照我一杯殘。二更山吐月，幽人方獨夜。可憐人與月，夜夜江樓下。風枝夕未停。露草不可籍。歸來掩關臥，唧唧蟲夜話。三更山吐月，棲鳥亦驚起。起尋夢中游，清絕正如此。驅雲掃眾宿，俯仰迷空水。幸可飲我牛，不須違洗耳。四更山吐月，皎皎為誰明。幽人赴我約，坐待玉繩橫。野橋多斷板，山寺有微行。今夕定何夕，夢中游化城。五更山吐月，窗迥室幽幽。玉鉤還掛戶，江練卻明樓。星河澹欲曉，鼓角冷知秋。不眠翻五詠，清切變蠻謳。牡丹鬆檜一時栽，付與春風自在開。試問壁間題字客，幾人不為看花來。阮生古狂達，遁世默無言。猶餘胸中氣，長嘯獨軒軒。高情遺萬物，不與世俗論。登臨偶自寫，激越蕩乾坤。醒為嘯所發，飲為醉所昏。誰能與之較，亂世足自存。世傳王迥子高，與仙人周瑤英遊芙蓉城。元豐元年三月，餘始識子高，問之信然，乃作此詩。極其情而歸之正，亦變風止乎禮義之意也。芙蓉城中花冥冥，誰其主者石與丁。珠簾玉樓翡翠屏，雲舒霞卷千娉婷。中有一人長眉青，炯如微雲淡疏星。往來三世空釒柬形，竟坐誤讀《黃庭經》。天門夜開飛爽靈，無復白日乘雲軿。俗緣千劫磨不盡，翠被冷落悽餘馨。因過緱山朝帝廷，夜聞笙簫弭節聽。飄然而來誰使令，皎如明月入窗櫺。忽然而去不可執，寒衾虛幌風泠泠。仙宮洞房本不扃，夢中同躡鳳凰翎。徑渡萬里如奔霆，玉樓浮空聳亭亭。天書雲篆誰所銘，繞樓飛步高竛竮。仙風鏘然韻流鈴，蘧蘧形開如酒醒，芳卿寄謝空丁寧。一朝覆水不返瓶，羅巾別淚空熒熒。春風花開秋葉零，世間羅綺紛羶腥。此生流浪隨滄溟，偶然相值兩浮萍。願君收視觀三庭，勿與嘉穀生蝗螟。従渠一念三千齡，下作人間尹與邢。冷官門戶日蕭條，親舊音書半寂寥。惟有太原張縣令，年年專遣送蒲桃。離歌添唧唧，古曲擬行行。不作相隨燕，空吟久住鶯。瞢騰君上馬，寂寞我回城。明日東門外，空舟獨自橫。明月未出群山高，瑞光千丈生白毫。一杯未盡銀闕湧，亂雲脫壞如崩濤。誰為天公洗眸子，應費明河千斛水。遂令冷看世間人，照我湛然心不起。西南火星如彈丸，角尾奕奕蒼龍蟠。今宵注眼看不見，更許螢火爭清寒。何人艤舟臨古汴，千燈夜作魚龍變。曲折無心逐浪花，低昂赴節隨歌板。（是夜，賈客舟中放水燈。）青熒滅沒轉前山，浪颭風回豈復堅。明月易低人易散，歸來呼酒更重看。堂前月色愈清好，咽咽寒螿鳴露草。捲簾推戶寂無人，窗下咿啞惟楚老。（近有一孫，名楚老。）南都従事莫羞貧，對月題詩有幾人。明朝人事隨日出，怳然一夢瑤臺客。岐山宰王君紳，其祖故蜀人也，避亂來長安，而遂家焉。其居第園有名長安城中，號中隱堂者是也。予之長安，王君以書戒其子弟邀予遊，且乞詩甚勤，因為作此五篇。去蜀初逃難，遊秦遂不歸。園荒喬木老，堂在昔人非。鑿石清泉激，開門野鶴飛。退居吾久念，長恐此心違。徑轉如修蟒，坡垂似伏鰲。樹従何代有，人與此堂高。好古嗟生晚，偷閒厭久勞。王孫早歸隱，塵土汙君袍。二月驚梅晚，幽香此地無。依依慰遠客，皎皎似吳姝。不恨故園隔，空嗟芳歲徂。春深桃杏亂，笑汝益羈孤。翠石如鸚鵡，何年別海堧。貢隨南使遠，載壓渭舟偏。已伴喬松老，那知故國遷。金人解辭漢，汝獨不潸然。都城更幾姓，到處有殘碑。古隧埋蝌蚪，崩崖露伏龜。安排壯亭榭，收拾費金貲。岣嶁何須到，韓公浪自悲。《鳳翔八觀》詩，記可觀者八也。昔司馬子長登會稽，探禹穴，不遠千里；而李太白亦以七澤之觀至荊州。二子蓋悲世悼俗，自傷不見古人，而欲一觀其遺蹟，故其勤如此。鳳翔當秦、蜀之交，士大夫之所朝夕往來此八觀者，又皆跬步可至，而好事者有不能遍觀焉，故作詩以告欲觀而不知者。神藥不自閟，羅生滿山澤。日有牛羊憂，歲有野火厄。越俗不好事，過眼等茨棘。青荑春自長，絳珠爛莫摘。短籬護新植，紫筍生臥節。根莖與花實，收拾無棄物。大將玄吾鬢，小則餉我客。似聞朱明洞，中有千歲質。靈龐或夜吠，可見不可索。仙人倘許我，借杖扶衰疾。漏盡雞號厭夜行，年來小器溢瓶罌。棄官縱未歸東海，罷郡猶堪作水衡。幻色將空眼先暗，勝遊無礙腳殊輕。空煩遠致龍淵水，寧復臨池似伯英。安心守玄牝，閉眼覓《黃庭》。問疾來三士，澆愁有半瓶。風權時落蕊，病鶴不梳翎。樽空我歸去，山月照君醒。我有方外客，顏如瓊之英。十年塵土窟，一寸冰雪清。朅來従我遊，坦率見真情。顧我無足戀，戀此山水清。新詩如彈丸，脫手不暫停。昨日放魚回，衣襟滿浮萍。今日扁舟去，白酒載烏程。山頭見月出，江路聞鼉鳴。莫作孺子歌，滄浪濯吾纓。吾詩自堪唱，相子棹歌聲。蘭玉當年刺史家，雙鞬馳射笑穿花。而今白首閒驄馬，只有清樽照畫蛇。寂寂小軒蛛網遍，陰陰垂柳雁行斜。手柔弓燥春風后，置酒看君中戟牙。惠州太守東堂，祠故相陳文惠公，堂下有公手植荔支一株，郡人謂將軍枝。今風大熟，賞啖之餘，下逮吏卒，其高不可致者，縱猿取之。丞相祠堂下，將軍大樹旁。炎雲駢火實，瑞露酌天漿。料紫垂先熟，高紅掛遠揚。分甘遍鈴下，也到黑衣郎。羅浮山下四時春，盧橘楊梅次第新。日啖荔支三百顆，不妨長作嶺南人。醉中有客眠何害，須信陶潛未若賢。吾紹聖元年十月二日至惠州，寓合江樓，是月十八日遷於嘉祐寺。二年三月十九日復遷於合江樓，三年四月二十日復歸於嘉祐寺。時方卜築白鶴峰之上，新居成，庶幾其少安乎。前年家水東，回首夕陽麗。去年家水西，溼面春雨細。東西兩無擇，緣盡我輒逝。今年復東徙，舊館聊一憩。已買白鶴峰，規作終老計。長江在北戶，雪浪舞吾砌。青山滿牆頭，{髟委}{髟?}幾雲髻。雖慚抱朴子，金鼎陋蟬蛻。猶賢柳柳州，廟俎薦丹荔。吾生本無待，俯仰了此世。念念自成劫，塵塵各有際。下觀生物息，相吹等蚊蚋。昔日朱公子，雄豪不可追。今來遊故國，大冢屈稱兒。平日輕公相，千金棄若遺。樑人不好事，名字寄當時。魯史盜齊豹，求名誰復知。慎無怨世俗，猶不遭仲尼。所建也夜久不寐見壁有前縣令趙薦留名有懷其人龕燈明滅欲三更，欹枕無人夢自驚。深谷留風終夜響，亂山銜月半床明。故人漸遠無訊息，古寺空來有姓名。欲向磻溪問姜叟，僕伕屢報斗杓傾。惠州之東，江溪合流，有橋，多廢壞，以小舟渡。羅浮道士鄧守安始作浮橋，以四十舟為二十舫，鐵銷石矴，隨水漲落，榜曰東新橋。州西豐湖上有長橋，屢作屢壞，棲禪院僧希固築進兩岸，為飛閣九間，盡用石鹽木，堅若鐵石，榜曰西新橋。皆以紹聖三年六月畢工，作二詩落之。朱閣前頭露井多，碧桃花下美人過。寒泉未必能勝此，奈有銀瓶素綆何。不到峰前寺，空來渭上村。此亭聊可喜，修徑豈辭捫。谷映朱欄秀，山含古木尊。路窮驚石斷，林缺見河奔。馬困嘶青草，僧留薦晚飧。我來秋日午，旱久石床溫。安得雲如蓋，能令雨瀉盆。共看山下稻，涼葉晚翻翻。樂全先生夢人以詩三篇示之，字皆旁行而不可識。傍有人道衣古貌，為讀其中一篇雲：人事且常在，留質悟圓間。凡四句，覺而忘其二，以告其客蘇軾。軾以私意廣之雲。圓間有物物間空，豈有圓空入井中。不信天形真個樣，故應眼力自先窮。連環已解如神手，萬竅猶號未濟風。稽首問公公大笑，本來誰礙更求通。紹聖元年十一月，戲作《朝雲詩》。三年七月五日，朝雲病亡於惠州，葬之棲禪寺松林中東南，直大聖塔。予既銘其墓，且和前詩以自解。朝雲始不識字，晚忽學書，粗有楷法。蓋嘗従泗上比丘尼義衝學佛，亦略聞大義，且死，誦《金剛經》四句偈而絕。苗而不秀豈其天，不使童烏與我玄。駐景恨無千歲藥，贈行惟有小乘袢。傷心一念償前債，彈指三生斷後緣。歸臥竹根無遠近，夜燈勤禮塔中仙。舊說，房琯開元中嘗宰盧氏，與道士邢和璞出遊，過夏口村，入廢佛寺，坐古松下。和璞使人鑿地，得甕中所藏婁師德與永禪師書，笑謂琯曰：“頗憶此耶？”琯因悵然，悟前生之為永師也。故人柳子玉寶此畫，雲是唐本，宋復古所臨者。元祐六年三月十九日，予自杭州還朝，宿吳淞江，夢長老仲殊挾琴過予，彈之有異聲，就視，琴頗損，而有十三絃。予方嘆惜不已，殊曰：“雖損，尚可修。”曰：“奈十三絃何？”殊不答，誦詩云：“度數形名本偶然，破琴今有十三絃。此生若遇邢和璞，方信秦箏是響泉。”予夢中瞭然識其所謂，既覺而忘之。明日晝寢復夢，殊來理前語，再誦其詩，方驚覺而殊適至，意其非夢也。問之殊，蓋不知。是歲六月，見子玉之子子文京師，求得其畫，乃作詩並書所夢其上。子玉名瑾，善作詩及行草書。復古名迪，畫山水草木，蓋妙絕一時。仲殊本書生，棄家學佛，通脫無所著，皆奇士也。破琴雖未修，中有琴意足。誰雲十三絃，音節如佩玉。新琴空高張，絃聲不附木。宛然七絃箏，動與世好逐。陋矣房次律，因循墮流俗。懸知董庭蘭，不識無弦曲。林行婆家初閉戶，翟夫子舍尚留關。連娟缺月黃昏後，縹緲新居紫翠間。系悶豈無羅帶水，?韓退之雲：水作青羅帶，山如碧玉簪。?割愁還有劍鋩山。?柳子厚雲：海上尖峰若劍鋩，秋來處處割愁腸。皆嶺南詩也。?中原北望無歸日，鄰火村舂自往還。甕間畢卓防偷酒，壁後匡衡不點燈。待鑿平江百尺井，要分清暑一壺冰。佐卿恐是歸來鶴，次律寧非過去僧。他日莫尋王粲宅，夢中來往本何曾。堆幾盡埃簡，攻之如蠹蟲。誰知聖人意，不盡書籍中。曲盡弦猶在，器成機見空。妙哉留輪手，堂下笑桓公。但令有婦如康子，安問生兒比仲謀。叩檻出魚黿，詩成一笑粲。同年友李君諱惇，字憲仲。賢而有文，不幸早世，軾不及與之遊也，而識其子廌有年矣。廌自陽翟見餘於南京，泣曰：吾祖母邊、母馬、前母張與君之喪，皆未葬，貧不敢以飢寒為戚，顧四喪未舉，死不瞑目矣。適會故人樑先吉老聞餘當歸耕陽羨，以絹十匹、絲百兩為贐，辭之不可。乃以遺存，曰：此亦仁人之饋也。既又作詩，以告知君與廌者，庶幾皆有以助之。廌年二十五，其文曄然，氣節不凡，此豈終窮者哉。大夢行當覺，百年特未滿。遑哀已逝人，長眠寄孤館。念我同年生，意長日月短。鹽車困騏驥，烈火廢圭瓚。後生有奇骨，出語已精悍。蕭然野鶴姿，誰復識中散。有生寓大塊，死者誰不窾。嗟君獨久客，不識黃土暖。推衣助孝子，一溉滋湯旱。誰能脫左驂，大事不可緩。聊為不死五通仙，終了無生一大緣。獨鶴有聲知半夜，老蠶不食已三眠。憐君解比人間夢，?芝有夢齋，子由作銘。?許我時逃醉後禪。會與江山成故事，不妨詩酒樂新年。千層高閣侵雲漢，雙派清流透石巖。葉隨流水歸何處，牛載寒鴉過別村。嘉祐中，予與子由同舉制策，寓居懷遠驛，時年二十六，而子由二十三耳。一日，秋風起，雨作，中夜翛然，始有感慨離合之意。自爾宦遊四方，不相見者十常七八。每夏秋之交，風雨作，木落草衰，輒悽然有此感，蓋三十年矣。元豐中，謫居黃岡，而子由亦貶筠州，嘗作詩以記其事。元祐六年，予自杭州召還，寓居子由東府，數月復出領汝陰，時予年五十六矣，乃作詩，留別子由而去。床頭枕馳道，雙闕夜未央。車轂鳴枕中，客夢安得長。新秋入梧葉，風雨驚洞房。獨行慚月影，悵焉感初涼。筮仕記懷遠，謫居念黃岡。一往三十年，此懷未始忘。扣門呼阿同，（子由，一字同叔。）安寢已太康。青山映華髮，歸計三月糧。我欲自汝陰，徑上潼江章。想見冰槃中，石密與柿霜。（予欲請東川而歸，二物皆東川所出。）憐子遇明主，憂患已再嘗。報國何時畢，我心久已降。東家近新富，滿地布苔錢。淮西功業冠吾唐，吏部文章日月光。千載斷碑人膾炙，不知世有段文昌。普慈寺後千竿竹，醉裡曾看碧玉緣。倦客再遊行老矣，高僧一笑故依然。久參白足知禪味，苦厭黃公（鳥名。）聒晝眠。惟有兩株紅杏葉，晚來猶得向人妍。王定國訪餘於彭城，一日棹小舟，與顏長道攜盼、英、卿三子游泗水，北上聖女山，南下百步洪，吹笛飲酒，乘月而歸。餘時以事不得往，夜著羽衣，佇立於黃樓上，相視而笑，以為李太白死，世間無此樂三百餘年矣。定國既去逾月，復與參寥師放舟洪下，追懷曩遊，以為陳跡，喟然而嘆。故作二詩，一以遺參寥，一以寄定國，且示顏長道、舒堯文邀同賦雲。長洪鬥落生跳波，輕舟南下如投梭。水師絕叫鳧雁起，亂石一線爭磋磨。有如兔走鷹隼落，駿馬下注千丈坡。斷絃離柱箭脫手，飛電過隙珠翻荷。四山眩轉風掠耳，但見流沫生千渦。險中得樂雖一快，何異水伯誇秋河。我生乘化日夜逝，坐覺一念逾新羅。紛紛爭奪醉夢裡，豈信荊棘埋銅駝。覺來俯仰失千劫，回視此水殊委蛇。君看岸邊蒼石上，古來篙眼如蜂窠。但應此心無所住，造物雖駛如餘何。回船上馬各歸去，多言嘵嘵師所呵。佳人未肯回秋波，幼輿欲語防飛梭。輕舟弄水買一笑，醉中蕩槳肩相磨。不似長安閭里俠，貂裘夜走胭脂坡。獨將詩句擬鮑謝，涉江共採秋江荷。不知詩中道何語，但覺兩頰生微渦。我時羽服黃樓上，坐見織女初斜河。歸來笛聲滿山谷，明月正照金叵羅。奈何舍我入塵土，擾擾毛群欺臥駝。不念空齋老病叟，退食誰與同委蛇。時來洪上看遺蹟，忍見屐齒青苔窠。詩成不覺雙淚下，悲吟相對惟羊何。欲遣佳人寄錦字，夜寒手冷無人呵。李白當年流夜郎，中原無復漢文章。納官贖罪人何在？壯士悲歌淚萬行。群飛來去噪行人，得食無憂便可馴。江上飢烏無足怪，野鷹何事亦頻頻。家山何在兩忘歸，杯酒相逢慎勿違。不獨飯山嘲我瘦，也應糠核怪君肥。男婚已畢女將歸，累盡身輕志莫違。聞道山中食無肉，玉池清水自生肥。造物知吾久念歸，似憐衰病不相違。風來震澤帆初飽，雨入松江水漸肥。淮上東來雙鯉魚，巧將書信渡江湖。細看落墨皆鬆瘦，想見掀髯正鶴孤。烈士家風安用此，書生習氣未能無。莫因老驥思千里，醉後哀歌缺唾壺。誰將射御教吳兒，長笑申公為夏姬。卻遣姑蘇有麋鹿，更憐夫子得西施。（范蠡。）浮世功勞食與眠，季鷹真得水中仙。不須更說知機早，直為鱸魚也自賢。（張翰。）千首文章二頃田，囊中未有一錢看。卻因養得能言鴨，驚破王孫金彈丸。（陸龜蒙。）公退清閒如致仕，酒餘歡適似還鄉。不妨更有安心病，臥看縈簾一炷香。心有何求遣病安，年來古井不生瀾。只愁戲瓦閒童子，卻作泠泠一水看。小閣低窗臥晏溫，瞭然非默亦非言。維摩示病吾真病，誰識東坡不二門。霜筠細破為雙掩，中有長魚如臥劍。紫荇穿腮氣慘悽，紅鱗照坐光磨閃。攜來雖遠鬣尚動，烹不待熟指先染。坐客相看為解顏，香粳飽送如填塹。早歲嘗為荊渚客，黃魚屢食沙頭店。濱江易採不復珍，盈尺輒棄無乃僭。自従西征復何有，欲致南烹嗟久欠。遊aa2瑣細空自腥，亂骨縱橫動遭砭。故人遠饋何以報，客俎久空驚忽贍。東道無辭信使頻，西鄰幸有庖齏釅。彭城舊無石炭。元豐元年十二月，始遣人訪獲於州之西南白土鎮之北，冶鐵作兵，犀利勝常雲。君不見前年雨雪行人斷，城中居民風裂骭。溼薪半束抱衾裯，日暮敲門無處換。豈料山中有遺寶，磊落如aa17萬車炭。流膏迸液無人知，陣陣腥風自吹散。根苗一發浩無際，萬人鼓舞千人看。投泥潑水愈光明，爍玉流金見精悍。南山慄林漸可息，北山頑礦何勞鍛。為君鑄作百鏈刀，要斬長鯨為萬段。世多以墨畫山水竹石人物者，未有以畫花者也。汴人尹白能之，為賦一首。造物本無物，忽然非所難。花心起墨暈，春色散毫端。縹緲形才具，扶疏態自完。蓮風盡傾倒，杏雨半披殘。獨有狂居士，求為黑牡丹。兼書平子賦，歸向雪堂看。邾城山下梅花樹，臘月江風好在無？爭似姑山尋綽約，四時常見雪肌膚。三年無日不思歸，夢裡還家旋覺非。臘酒送寒催去國，東風吹雪滿征衣。三峰已過天浮翠，四扇行看日照扉。裡堠消磨不禁盡，速攜家餉勞驂騑。一枝價重萬瓊琚，直恐姑山雪不如。盡愛丹鉛競時好，不如風雪養天姝。暮歸走馬沙河塘，爐煙嫋嫋十里香。朝行曳杖青牛嶺，崖泉咽咽千山靜。君勿笑老僧，耳聾喚不聞，百年俱是可憐人。明朝且復城中去，白雲卻在題詩處。雖老於梅心未衰，今朝誰贈楚江枝。旋傾尊酒臨清影，正是吳姬一笑時。荒涼廢圃秋，寂歷幽花晚。山城已窮僻，況與城相遠。我來亦何事，徙倚望雲巘。不見苦吟人，清樽為誰滿。道眼轉丹青，常於寂處鳴。早知雨是水，不作兩般聲。不用相催已白頭，一生判卻見花羞。揚州何遜吟情苦，不枉清香與破愁。章默居士，字志明。生公侯家，才性高爽，棄家求道，不蓄妻子，與世無累，而父母與兄之喪，貧不能舉，以是眷眷世間，不能無求於人。餘深哀其志，既有以少助之，又取其言為詩以贈其行，庶幾有哀之者。章子親未葬，餘生抱羸疾。朝吟噎鄰里，夜淚腐茵席。前年黑花生，今歲白髮出。身隨日月逝，恨與天地畢。願求不毛田，親築長夜室。難従王孫裸，未忍夏後{即土}。五陵多豪士，百萬付一擲。心知義財難，甘就貧友乞。不辭毛髮施，行自丘山積。此志苟朝遂，夕死真不戚。誓求無生理，不踐有為跡。棄身尸陀林，烏鳥任狼籍。先皇御馬三千匹，仗下曾騎玉駱驄。金鼎丹成龍亦化，圉人空棧泣西風。玉琢青枝蕊綴金，仙肌不怕苦寒侵。淮陽城裡娟娟月，樊口江邊耿耿參。君不見潞州別駕眼如電，左手掛弓橫撚箭。又不見雪中騎驢孟浩然，皺眉吟詩肩聳山。飢寒富貴兩安在，空有遺像留人間。此身常擬同外物，浮雲變化無蹤跡。問君何苦寫我真，君言好之聊自適。黃冠野服山家容，意欲置我山岩中。勳名將相今何限，往寫褒公與鄂公。元祐六年十一月一日，禱雨張龍公，得小雪，與客會飲聚星堂。忽憶歐陽文忠作守時，雪中約客賦詩，禁體物語，於艱難中特出奇麗，爾來四十餘年莫有繼者。僕以老門生繼公後，雖不足追配先生，而賓客之美殆不減當時，公之二子又適在郡，故輒舉前令，各賦一篇，以為汝南故事雲。窗前暗響鳴枯葉，龍公試手行初雪。映空先集疑有無，作態斜飛正愁絕。眾賓起舞風竹亂，老守先醉霜鬆折。恨無翠袖點橫斜，只有微燈照明滅。歸來尚喜更鼓永，晨起不待鈴索掣。未嫌長夜作衣稜，卻怕初陽生眼纈。欲浮大白追餘賞，幸有迴飆驚落屑。模糊檜頂獨多時，歷亂瓦溝裁一瞥。汝南先賢有故事，醉翁詩話誰續說。當時號令君聽取，白戰不計持寸鐵。淵明求縣令，本緣食不足。束帶向督郵，小屈未為辱。翻然賦歸去，豈不念窮獨。重以五斗米，折腰營口腹。云何元相國，萬鐘不滿欲。胡椒銖兩多，安用八百斛。以此殺其身，何啻抵鵲玉。往者不可悔，吾其反自燭。多景樓上彈神曲，欲斷哀弦再三促。江妃出聽霧雨愁，白浪翻空動浮玉。（金山名。）喚取吾家雙鳳槽，遣作三峽孤猿號。與君合奏芳春調，啄木飛來霜樹杪。天明小兒更傳呼，髯劉已到城南隅。尺書真是髯手跡，起坐熨眼知有無。今人不作古人事，今世有此古丈夫。我聞其來喜欲舞，病自能起不用扶。江淮旱久塵土惡，朝來清雨濯鬢須。相看握手了無事，千里一笑毋乃迂。平生所樂在吳會，老死欲葬杭與蘇。過江西來二百日，冷落山水愁吳姝。新堤舊井各無恙，參寥六一豈念吾。別後新詩巧摹寫，袖中知有錢塘湖。元豐八年七月二十五日，杜幾先自浙東還，與餘相遇於金山，話天台之異，以詩贈之。我夢遊天台，橫空石橋小。松風吹aa30露，翠溼香嫋嫋。應真飛錫過，絕澗度雲鳥。舉意欲従之，翛然已鬆杪。微言粲珠玉，未說意先了。覺來如墮空，耿耿窗戶曉。群生陷迷網，獨達従古少。杜叟子何人，長嘯萬物表。妻孥空四壁，振策念輕矯。遂為赤城遊，飛步凌縹緲。問禪不歸舍，屢為瓠壺繞。何人識此志，佛眼自照了。我夢君見之，卓爾非魔嬈。仙葩發茗碗，翦刻分葵蓼。従今更不出，閉戶閒騕褭。時従佛頂巖，馳下雙蓮沼。兩本新圖寶墨香，樽前獨唱小秦王。為君翻作歸來引，不學陽關空斷腸。無為子嘗奉使登太山絕頂，雞一鳴，見日出。又嘗以事過華山，重九日飲酒蓮花峰上。今乃奉詔與高麗僧統遊錢塘。皆以王事，而従方外之樂，善哉未曾有也，作是詩以送之。天門夜上賓出日，萬里紅波半天赤。歸來平地看跳丸，一點黃金鑄秋橘。太華峰頭作重九，天風吹灩黃花酒。浩歌馳下腰帶鞓，醉舞崩崖一揮手。神遊八極萬緣虛，下視蚊雷隱汙渠。大千一息八十返，笑厲東海騎鯨魚。三韓王子西求法，鑿齒彌天兩勍敵。過江風急浪如山，寄語舟人好看客。此身何物不堪為，逆旅浮雲自不知。偶見一張閒故紙，便疑身是永禪師。曉色兼秋色，蟬聲雜鳥聲。壯懷銷鑠盡，回首尚心驚。堆幾盞埃簡，攻之如蠹蟲。誰知聖人意，不在古書中。曲盡弦猶在，器成機見空。妙哉斫輪手，堂下笑桓公。公業平時勸用儒，諸公何事起相圖。只言天下無健者，豈信車中有布乎。?此詩四句，前人向以為是卷二十二“立春日小集呈李端叔”一詩中的“白啖本河朔”以下四句訛成，其說有理，但因字面差別較大，故不刪。?熊白來北山，豬紅削劍南。春盤得青韭，臘酒寄黃柑。餘昔為錢塘倅，往來無錫未嘗不至惠山。即去五年，復為湖州，與高郵秦太虛、杭僧參寥同至，覽唐處士王武陵、竇群、朱宿所賦詩，愛其語清簡，蕭然有出塵之姿，追用其韻，各賦三首。夢裡五年過，覺來雙鬢蒼。還將塵土足，一步漪瀾堂。俯窺鬆桂影，仰見鴻鶴翔。炯然肝肺間，已作冰玉光。虛明中有色，清淨自生香。還従世俗去，永與世俗忘。薄雲不遮山，疏雨不溼人。蕭蕭鬆徑滑，策策芒鞋新。嘉我二三子，皎然無緇磷。勝遊豈殊昔，清句仍絕塵。弔古泣舊史，疾讒歌小旻。哀哉扶風子，難與巢許鄰。（謂竇群。）敲火發山泉，烹茶避林樾。明窗傾紫盞，色味兩奇絕。吾生眠食耳，一飽萬想滅。頗笑玉川子，飢弄三百月。豈如山中人，睡起山花發。一甌誰與共，門外無來轍。微官共有田園興，老罷方尋隱退廬。栽種成陰十年事，倉黃求買萬金無。先生卜築臨清濟，喬木如今似畫圖。鄰里亦知偏愛竹，春來相與護龍雛。予聞登州海市舊矣，父老雲常出於春夏，今歲晚不復見矣。予到官五日而去，以不見為恨，禱於海神廣德王之廟，明日見焉，乃作此詩。東方雲海空復空，群仙出沒空明中。蕩搖浮世生永珍，豈有貝闕藏珠宮。心知所見皆幻影，敢以耳目煩神工。歲寒水冷天地閉，為我起蟄鞭魚龍。重樓翠阜出霜曉，異事驚倒百歲翁。人間所得容力取，世外無物誰為雄。率然有請不我拒，信我人厄非天窮。潮陽太守南遷歸，喜見石廩堆祝融。自言正直動山鬼，豈知造物哀龍鍾。信眉一笑豈易得，神之報汝亦已豐。斜陽萬里孤鳥沒，但見碧海磨青銅。新詩綺語亦安用，相與變滅隨東風。庭柏陰陰晝掩門，烏知有赦鬧黃昏。漢宮自種三生福，楚客還招九死魂。縱有鋤犁及田畝，已無面目見丘園。只應聖主如堯舜，猶許先生作正言。天工點酥作梅花，此有蠟梅禪老家。蜜蜂採花作黃蠟，取蠟為花亦其物。天工變化誰得知，我亦兒嬉作小詩。君不見萬松嶺上黃千葉，玉蕊檀心兩奇絕。醉中不覺度千山，夜聞梅香失醉眠。歸來卻夢尋花去，夢裡花仙覓奇句。此間風物屬詩人，我老不飲當付君。君行適吳我適越，笑指西湖作衣鉢。富鄭公之客李君諱常，登人也。故太守李公諱師中，榜其閭曰遺直。而其子大方，求詩於軾，為賦一首。使君不浪出，羔雁親扣門。先生但清坐，薤水已多言。當時邦人化，市無晨飲豚。歲月曾幾何，客主皆九原。魯經有餘嘆，楚些無歸魂。我作遺直詩，過者式其藩。掃白非黃精，輕身豈胡麻。怪君仁而壽，未覺生有涯。曾經丹化米，親授棗如瓜。雲蒸作霧楷，火滅噀雨巴。自此養鉛鼎，無窮走河車。至今許玉斧，猶事萼綠華。（君曾見永州何仙姑得藥餌之，人疑其以此壽也，故有丹化米、萼綠華之句，皆女仙事。）我本三生人，疇昔一念差。前生或草聖，習氣餘驚蛇。儒臞謝赤松，佛縛慚丹霞。時時一篇出，擾擾四座譁。清詩得可驚，信美辭多誇。回車入官府，治具隨貧家。萍齏與豆粥，亦可成咄嗟。君不見董邵南，隱居行義孝且慈。天公亦恐無人知，故令雞狗相哺兒，又令韓老為作詩。爾來三百年，名與淮水東南馳。此人世不乏，此事亦時有。楓橋三瑞皆目見，天意宛在虞鰥後。惟有此詩非昔人，君更往求無價手。貞觀之德來萬邦，浩如滄海吞河江，音容傖獰服奇龐。橫絕嶺海逾濤瀧，珍禽瑰產爭牽扛，名王解辮卻蓋幢。粉本遺墨開明窗，我喟而作心未降，魏徵封倫恨不雙。安定郡王以黃柑釀酒，謂之洞庭春色，色香味三絕，以餉其猶子德麟。德麟以飲餘，為作此詩。醉後信筆，頗有沓拖風氣。二年洞庭秋，香霧長噀手。今年洞庭春，玉色疑非酒。賢王文字飲，醉筆蛟蛇走。既醉念君醒，遠餉為我壽。瓶開香浮座，盞凸光照牖。方傾安仁醽，（潘岳《笙賦》雲：披黃苞以授柑，傾綠瓷以酌醽）。莫遣公遠嗅。（明皇食柑，凡千餘枚，皆缺一瓣，問進柑使者，雲中途嘗有道士嗅之。蓋羅公遠也。）要當立名字，未可問升斗。應呼釣詩鉤，亦號掃愁帚。君知蒲萄惡，止是嫫姆黝。須君灩海杯，澆我談天口。惠崇煙雨蘆雁，坐我瀟湘洞庭。欲買扁舟歸去，故人云是丹青。推倒垣牆也不難，一軒復作兩軒看。若教從此成千裡，巧曆如今也被謾。乖崖公在蜀，有錄曹參軍老病廢事，公責之曰：“胡不歸？”明日，參軍求去，且以詩留別。其略曰：秋光都似宦情薄，山色不如歸意濃。公驚謝之，曰：“吾過矣，同僚有詩人而吾不知。”因留而慰薦之。予幼時聞父老言，恨不問其姓名。今都曹路君以小疾求致仕，予誦此事留之，不可，乃採前人意作詩送之，並邀趙德麟、陳履常各賦一篇。積雪困桃李，春心誰為容。淮光釀山色，先作歸意濃。我亦倦遊者，君恩系疏慵。欲留耿介士，伴我衰遲蹤。吏課升斗積，崎嶇等鉛舂。那將露電身，坐待收千鍾。結髮空百戰，市人看先封。誰能搔白首，抱關望夕烽。子意諒已成，我言寧復従。恨無乖崖老，一洗芥蒂胸。我田荊溪上，伏臘亦粗供。懷哉江南路，會作林下逢。城南短李好交遊，箕踞狂歌不自由。尊主庇民君有道，樂天知命我無憂。醉呼妙舞留連夜，閒作清詩斷送秋。瀟灑使君殊不俗，樽前容我攬須不？竹外桃花三兩枝，春江水暖鴨先知。蔞蒿滿地蘆芽短，正是河豚欲上時。兩兩歸鴻欲破群，依依還似北歸人。遙知朔漠多風雪，更待江南半月春。草滿池塘霜送梅，疏林野色近樓臺。天圍故越侵雲盡，潮上孤城帶月回。客夢冷隨楓葉斷，愁心低逐雁行來。流年又喜經重九，可意黃花是處開。老弟東來殊寂寞，故人留飲慰酸寒。草荒城角開新徑，雨入河洪失舊灘。車馬追陪跡未掃，唱酬往復字應漫。此詩更欲憑君改，待與江南子布看。君雖為我此遲留，別後淒涼我已憂。不見便同千里遠，退歸終作十年遊。恨無揚子一區宅，懶臥元龍百尺樓。聞道鵷鸞滿臺閣，綱羅應不到沙鷗。吳中梅雨既過，颯然清風彌旬，歲歲如此，湖人謂之舶aa19風。是時海舶初回，雲此風自海上與舶俱至云爾。三旬已過梅黃雨，萬里初來舶aa19風。幾處縈迴度山曲，一時清駛滿江東。驚飄簌簌先秋葉，喚醒昏昏嗜睡翁。欲作蘭臺快哉賦，卻嫌分別問雌雄。露葉風枝曉自勻，綠陰青子淨無塵。閒吟繞屋扶疏句，須信淵明是可人。五斗塵勞尚足留，閉關卻欲治幽憂。羞為毛遂囊中穎，未許朱雲地下游。無事會須成好飲，思歸時欲賦登樓。羨君幕府如僧舍，日向城南看浴鷗。新年樂事嘆何曾，閉閣燒香一病僧。未忍便傾澆別酒，且來同看照愁燈。潁魚躍處新亭近，湖雪消時畫舫升。只恐樽前無此客，清詩還有士龍能。鬧裡清遊借隙光，醉時真境發天藏。夢迴拾得吹來句，十里南風草木香。人言洞府是鰲宮，升降隨波與海通。共坐船中那得見，乾坤浮水水浮空。去年夏旱秋不雨，海畔居民飲鹹苦。今年春暖欲生蝝，地上戢戢多於土。預憂一旦開兩翅，口吻如風那肯吐。前時渡江入吳越，佈陣橫空如項羽。（去歲錢塘見飛蝗自西北來，極可畏。）農夫拱手但垂泣，人力區區固難御。撲緣髮尾困牛馬，啖齧衣服穿房戶。坐觀不救亦何心，秉畀炎火傳自古。荷鋤散掘誰敢後，得米濟飢還小補。常山山神信英烈，捴駕雷公訶電母。應憐郡守老且愚，欲把瘡痍手摩撫。山中歸時風色變。中路已覺商羊舞。夜窗騷騷鬧松竹，朝畦泫泫流膏乳。従來蝗旱必相資，此事吾聞老農語。庶將積潤掃遺孽，收拾豐歲還明主。縣前已窖八千斛，（今春及今，得蝗子八千餘斛。）率以一升完一畝。更看蠶婦過初眠，（蠶一眠，則蝗不復生矣。）未用賀客來旁午。先生筆力吾所畏，蹙踏鮑謝跨徐庚。偶然談笑得佳篇，便恐流傳成樂府。陋邦一雨何足道，吾君盛德九州普。中和樂職幾時作，試向諸生選何武。元祐六年九月，與朱遜之會議於潁。或言洛人善接花，歲出新枝，而菊品尤多。遜之曰：“菊當以黃為正，餘可鄙也。”昔叔向聞鬷蔑一言，知其為人，予於遜之亦云。黃花候秋節，遠自夏小正。坤裳有正色，鞠衣亦令名。一従人偽勝，遂與天力爭。易性寓非族，改顏隨所令。新奇既易售，粹駁宜相傾。疾惡逢伯厚，識真似淵明。君言我所印，世論誰改評。願君為霜風，一掃紫與赬。得時行道善知終，猛退如公世罕逢。擲棄浮名同敝屣，保全高節似寒鬆。文章千古進謨誥，勳業三朝鏤鼎鍾。見說新堂頻燕會，故時賓客定相容。偶作郊原十日遊，未應回首厭籠囚。但教塵土驅馳足，終把雲山爛漫酬。聞道逢春思濯錦，更須到處覓菟裘。恨君不上東封頂，夜看金輪出九幽。誰能斗酒博西涼，但愛齋廚法豉香。舊事真成一夢過，高譚為洗五年忙。清風偶與山阿曲，明月聊隨屋角方。稽首願師憐久客，直將歸路指茫茫。惡衣惡食詩愈好，恰似霜鬆囀春鳥。蒼蠅莫亂遠雞聲，世上誰如公覺早。八年看我走三州，（元豐八年予赴登州，元祐四年赴杭州，今赴揚州，皆見仲車。）月自當空水自流。人間擾擾真螻蟻，應笑人呼作鬥牛。江上鬆楠深復深，滿山風雨作龍吟。年來老幹都生菌，下有孫枝欲出林。白髮未成歸隱計，青衫倘有濟時心。閉門試草三千牘，仄席求人少似今。君王有意誅驕虜，椎破銅山鑄銅虎。聯翩三十七將軍，走馬西來各開府。南山伐木作車軸，東海取鼉漫戰鼓。汗流奔走誰敢後，恐乏軍興汙質斧。保甲連村團未遍，方田訟牒紛如雨。爾來手實降新書，抉剔根株窮脈縷。詔書惻怛信深厚，吏能淺薄空勞苦。平生學問止流俗，眾裡笙竽誰比數。忽令獨奏鳳將雛，倉卒欲吹那得譜。況復連年苦饑饉，剝齧草木啖泥土。今年雨雪頗應時，又報蝗蟲生翅股。憂來洗盞欲強醉，寂寞虛齋臥空aa8。公廚十日不生煙，更望紅裙踏筵舞。故人屢寄山中信，只有當歸無別語。方將雀鼠偷太倉，未肯衣冠掛神武。吳興丈人真得道，平日立朝非小補。自従四方冠蓋鬧，歸作二浙湖山主。高蹤已自雜漁釣，大隱何曾棄簪組。去年相従殊未足，問道已許談其粗。逝將棄官往卒業，俗緣未盡那得睹。公家只在霅溪上，上有白雲如白羽。應憐進退苦皇皇，更把安心教初祖。亡友文與可有四絕，詩一，楚詞二，草書三，畫四。與可嘗雲：世無知我者，惟子瞻一見，識吾妙處。既沒七年，睹其遺蹟，而作是詩。筆與子皆逝，詩今誰為新。空遺運斤質，卻吊斷絃人。壺中春色（謂洞庭春色也。）飲中仙，騎鶴東來獨惘然。猶有趙陳同李郭，不妨同泛過湖船。清派連淮上，黃樓冠海隅。此詩尤偉麗，夫子計魁梧。（劉為人短小。）世俗輕瑚璉，巾箱襲武夫。坐令乘傳遽，奔走為儲須。邂逅我已失，登臨誰與俱。貧貪倉氏粟，身聽冶家aa22。會合難前定，歸休試後圖。腴田未可買，（本欲買田於泗上，近已不遂矣。）窮鬼卻須呼。二水何年到，雙洪不受艫。至今清夜夢，飛轡策天吳。（此詩寄劉。）與子皆去國，十年天一隅。數奇逢惡歲，計拙集枯梧。好士餘劉表，窮交憶灌夫。不矜持漢節，猶許攬桓須。清句金絲合，高樓雪月俱。吟哦出新意，指畫想前aa22。（子由初赴南京，送之出東門，登城上，覽山川之勝，雲此地可作樓觀，於是始有改築之意。）自寫千言賦，新裁六幅圖。（近以絹自寫子由《黃樓賦》為六幅圖，甚妙。）傳看一坐聳，勸著尺書呼。莫使騷人怨，東遊不到吳。（此詩寄子由。）細聲蚯蚓發銀瓶，擁褐橫眠天未明。衰鬢鑷殘欹雪領，壯心降盡倒風旌。自稱丹灶錙銖火，倦聽山城長短更。聞道床頭惟竹几，夫人應不解卿卿。（自謂竹几為竹夫人。）路轉山腰足未移，水清石瘦便能奇。白雲自佔東西嶺，明月誰分上下池。黑黍黃粱初熟候，朱柑綠橘半甜時。人生此樂須天付，莫遣兒曹取次知。夫子自逐客，尚能哀楚囚。賓士二百里，徑來寬我憂。相逢知有得，道眼清不流。別來未一年，落盡驕氣浮。嗟我晚聞道，款啟如孫休。至言雖久服，放心不自收。悟彼善知識，妙藥應所投。納之憂患場，磨以百日愁。冥頑雖難化，鐫發亦已周。平時種種心，次第去莫留。但餘無所還，永與夫子遊。此別何足道，大江東西州。畏蛇不下榻，睡足吾無求。便為齊安民，何必歸故丘。至揚州，獲二石，其一綠色，岡巒迤邐，有穴達於背；其一玉白可鑑。漬以盆水，置几案間。忽憶在潁州日，夢人請住一官府，榜曰仇池。覺而誦杜子美詩曰：“萬古仇池穴，潛通小有天。”乃戲作小詩，為僚友一笑。夢時良是覺時非，汲水埋盆故自痴。但見玉峰橫太白，便従鳥道絕峨眉。秋風與作煙雲意，曉日令涵草木姿。一點空明是何處，老人真欲住仇池。高才本出朝廷右，能事空推德業餘。每見便聞曹植句，至今傳寶魏華書。濟南名士新凋喪，劍外生祠已潔除。欲寄西風兩行淚，依然喬木鄭公廬。萬山不隔中秋月，一雁能傳寄遠書。深密伽陀枯戰筆，真誠相見問何如。靈隱前，天竺後，兩澗春淙一靈鷲。不知水従何處來，跳波赴壑如奔雷。無情有意兩莫測，肯向冷泉亭下相縈迴。我在錢塘六百日，山中暫來不暖席。今君欲作靈隱居，葛衣草履隨僧蔬。能與冷泉作主一百日，不用二十四考書中書。風前橄欖星宿落，月下桄榔羽扇開。靜默堂中有相憶，清江或遣化人來。過加祿鎮南二十五里大許店，休焉於逆旅祁宗祥家。見壁上有幅紙題詩云：滿院秋光濃欲滴，老僧倚杖青松側。只怪高聲問不應，瞋餘踏破蒼苔色。其後題雲滏水僧寶黁。宗祥謂餘，此光黃間狂僧也。年百三十，死於熙寧十年，既死，人有見之者。宗祥言其異事甚多。作是詩以識之。黁公本名清戒，俗謂之戒和尚雲。黁公昔未化，來往淮山曲。壽逾兩甲子，氣壓諸尊宿。但嗟濁惡世，不受龍象蹴。我來不及見，悵望空遺躅。霜顱隱白毫，鎖骨埋青玉。皆雲似達摩，只履還天竺。壁間餘清詩，字勢頗拔俗。為吟五字偈，一洗凡眼肉。騎驢覓驢真可笑，以馬喻馬亦成痴。一天月色為誰好，二老風流各自知。淨居寺，在光山縣南四十里大蘇山之南、小蘇山之北。寺僧居仁為餘言：齊天保中，僧思惠過此，見父老問其姓，曰蘇氏，又得二山名。乃嘆曰：吾師告我，遇三蘇則住。遂留結庵。而父老竟無有，蓋山神也。其後僧智凱見思於此山而得法焉，則世所謂思大和尚、智者大師是也。唐神龍中，道岸禪師始建寺於其地，廣明庚子之亂，寺廢於兵火，至乾興中乃復，而賜名曰梵天雲。十載遊名山，自制山中衣。願言畢婚嫁，攜手老翠微。不悟俗緣在，失身蹈危機。刑名非夙學，陷阱損積威。遂恐死生隔，永與雲山違。今日復何日，芒鞋自輕飛。稽首兩足尊，舉頭雙涕揮。靈山會未散，八部猶光輝。願従二聖往，一洗千劫非。徘徊竹溪月，空翠搖煙霏。鐘聲自送客，出谷猶依依。回首吾家山，歲晚將焉歸。平生賀老慣乘舟，騎馬風前怕打頭。欲問君王乞符竹，但憂無蟹有監州。西臺妙跡繼楊風，無限龍蛇洛寺中。一紙清詩吊興廢，塵埃零落梵王宮。五季文章墮劫灰，昇平格力未全回。故知前輩宗徐庚，數首風流似玉臺。麻城縣令張毅，植萬鬆於道周以芘行者，且以名其亭。去未十年，而鬆之存者十不及三四。傷來者之不嗣其意也，故作是詩。十年栽種百年規，好德無人助我儀。（古語云：一年之計，樹之以谷；十年之計，樹之以木；百年之計，樹之以德。）縣令若同倉庾氏，亭鬆應長子孫枝。天公不救斧斤厄，野火解憐冰雪姿。為問幾株能合抱，殷勤記取角弓詩。雨後東風漸轉和，扣門遷客一經過。王孫采地空珪璧，長者芳聲動薜蘿。正爾謫居懷北闕，聊同笑語說東坡。山林臺閣原無異，促席論心酌叵羅。先生不知其名，黃州故縣人，本姓盧，為張氏所養。陽狂垢汙，寒暑不能侵，常獨行市中，夜或不知其所止。往來者欲見之，多不能致，餘試使人召之，欣然而來。既至，立而不言，與之言不應，使之坐不可，但俯仰熟視傳舍堂中，久之而去。夫孰非傳舍者，是中竟何有乎？然餘以有思惟心追躡其意，蓋未得也。熟視空堂竟不言，故應知我未天全。肯來傳舍人皆說，能致先生子亦賢。脫屣不妨眠糞屋，流澌爭看浴冰川。士廉豈識桃椎妙，妄意稱量未必然。謖謖松下風，靄靄隴上雲。聊將竊比我，不堪持寄君。半生寓軒冕，一笑當琴樽。良辰飲文字，晤語無由醺。我有鳳鳴枝，背作蛇蚹紋。月明委靜照，心清得奇聞。當呼玉澗手，一洗羯鼓昏。請歌南風曲，猶作虞書渾。露宿泥行草棘中，十年春雨養髯龍。如今尺五城南杜，欲問東坡學種鬆。君方掃雪收松子，我已開榛得茯苓。為問何如插楊柳，明年飛絮作浮萍。敢向清時怨不容，直嗟吾道與君東。坐談足使淮南懼，歸去方知冀北空。獨鶴不須驚夜旦，群烏未可辨雌雄。廬山自古不到處，得與幽人子細窮。故人文與可為道師王執中作墨竹，且謂執中勿使他人書字，待蘇子瞻來，令作詩其側。與可既沒八年而軾始還朝，見之，乃賦一首。斯人定何人，遊戲得自在。詩鳴草聖餘，兼入竹三昧。時時出木石，荒怪軼象外。舉世知珍之，賞會獨予最。知音古難合，奄忽不少待。誰雲死生隔，相見如龔隗。我昔在田間，寒皰有珍烹。常支折腳鼎，自煮花蔓菁。中年失此味，想像如隔生。誰知南嶽老，解作東坡羹。中有蘆菔根，尚含曉露清。勿語貴公子，従渠醉羶腥。不嫌冰雪繞池看，誰似詩人巧耐寒。記取羲之洗硯處，碧琉璃下黑蛟蟠。置酒未逢休沐，便同越北燕南。且復歌呼相和，隔牆知是曹參。丹青已自前世，竹石時窺一斑。五字當還靖節，數行誰似高閒。嘉祐中，翰林學士承旨鄧公聖求為武昌令，常遊寒溪西山，山中人至今能言之。軾謫居黃岡，與武昌相望，亦常往來溪山間。元祐元年十一月二十九日，考試館職，與聖求會宿玉堂，偶話舊事。聖求嘗作《元次山窪樽銘》刻之岩石，因為此詩，請聖求同賦，當以遺邑人，使刻之銘側。春江淥漲蒲萄醅，武昌官柳知誰栽。憶従樊口載春酒，步上西山尋野梅。西山一上十五里，風駕兩腋飛崔嵬。同遊困臥九曲嶺，褰衣獨到吳王臺。中原北望在何許，但見落日低黃埃。歸來解劍亭前路，蒼崖半入雲濤堆。浪翁醉處今尚在，石臼杯飲無樽罍。爾來古意誰復嗣，公有妙語留山隈。至今好事除草棘，常恐野火燒蒼苔。當時相望不可見，玉堂正對金鑾開。豈知白首同夜直，臥看椽燭高花摧。江邊曉夢忽驚斷，銅環玉鎖鳴春雷。山人帳空猿鶴怨，江湖水生鴻雁來。請公作詩寄父老，往和萬壑松風哀。此間真趣豈容談，二樂並君已是三。仁智更煩訶妄見，坐令魯叟作瞿曇。（來詩云，二見因妄生。）紅箋短寫空深恨，錦句新翻欲斷腸。風葉落殘驚夢蝶，戍邊回雁寄情郎。繡裳畫袞雲垂地，不作成王剪桐戲。日高黃繖下西清，風動槐龍舞交翠。壁中蠹簡今千年，漆書科斗光射天。諸儒不復憂吻燥，東宮賜酒如流泉。酒酣復拜千金賜，一紙驚鸞回鳳字。蒼顏白髮便生光，袖有驪珠三十四。歸來車馬已喧闐，爭看銀鉤墨色鮮。人間一日傳萬口，喜見雲章第一篇。玉堂晝掩文書靜，鈴索不搖鐘漏永。莫言弄筆數行書，須信時平由主聖。犬羊散盡沙漠空，捷烽夜到甘泉宮。似聞指揮築上郡，已覺談笑無西戎。文思天子師文母，終閉玉關辭馬武。小臣願對紫薇花，試草尺書招贊普。縱橫憂患滿人間，頗怪先生日日閒。昨夜清風眠北牖，朝來爽氣在西山。羞雲斂慘傷春暮，細縷詩成織意深。頭畔枕屏山掩恨，日昏塵暗玉窗琴。紛紛榮瘁何能久，雲雨従來翻覆手。怳如一夢墮枕中，卻見三賢起江右。（曾子開、劉貢父、孔經父，皆江西人。）嗟君妙質皆瑚璉，顧我虛名但箕斗。明朝冠蓋蔚相望，共扈翠輦朝宣光。武皇已老白雲鄉，正與群帝驂龍翔，獨留杞梓扶明堂。供奉官鄭文，嘗官於武昌。江岸裂，出古銅劍，文得之以遺餘。冶鑄精巧，非鍛冶所成者。雨餘江清風捲沙，雷公躡雲捕黃蛇。蛇行空中如枉矢，電光煜煜燒蛇尾。或投以塊鏗有聲，雷飛上天蛇入水。水上青山如削鐵，神物慾出山自裂。細看兩肋生碧花，猶是西江老蛟血。蘇子得之何所為，蒯緱彈鋏詠新詩。君不見凌煙功臣長九尺，腰間玉具高拄頤。嗣宗雖不言，叔寶猶理遣。東坡但熟睡，一夕一展轉。南遷昔虞翻，卻掃今馮衍。古佛既手提，諸方皆席捲。當年清隱老，鶴瘦龜不喘。和我彈丸詩，百發亦百反。耆年日凋喪，但有犢角繭。時來窺方丈，共笑虎毛淺。茲山定空中，乳水滿其腹。遇隙則發見，臭味實一族。淺深各有值，方圓隨所蓄。或為雲洶湧，或作線斷續。或鳴空洞中，雜佩間琴築。或流蒼石縫，宛轉龍鸞蹙。瓶罌走四海，真偽半相瀆。貴人高宴罷，醉眼亂紅綠。赤泥開方印，紫餅截圓玉。傾甌共歎賞，竊語笑僮僕。豈如泉上僧，盥灑自挹掬。故人憐我病，蒻籠寄新馥。欠伸北窗下，晝睡美方熟。精品厭凡泉，願子致一斛。與君並直記初元，白首還同入禁門。玉殿齊班容小語，霜廷稽首泫微溫。病貪賜茗浮銅葉，老怯香泉灩寶樽。回首鵷行有人傑，坐知羌虜是遊魂。閒裡有深趣，常憂兒輩知。已成歸蜀計，誰惜買山貲。世事久已謝，故人猶見思。平生不飲酒，對子敢論詩。決去湖波尚有情，卻隨初日動檐楹。溪光自古無人畫，憑仗新詩與寫成。元豐三年五月十一日癸酉，夜夢遊何人家，開堂西門有小園古井，井上皆蒼石，石上生紫藤如龍蛇，枝葉如赤箭。主人言，此石芝也。餘率爾折食一枝，眾皆驚笑，其味如雞蘇而甘，明日作此詩。空堂明月清且新，幽人睡息來初勻。瞭然非夢亦非覺，有人夜呼祁孔賓。披衣相従到何許，朱欄碧井開瓊戶。忽驚石上堆龍蛇，玉芝紫筍生無數。鏘然敲折青珊瑚，味如蜜藕和雞蘇。主人相顧一撫掌，滿堂坐客皆盧胡。亦知洞府嘲輕脫，終勝嵇康羨王烈。神山一合五百年，風吹石髓堅如鐵。世傳王播《飯後鐘》詩，蓋揚州石塔寺事也。相傳如此，戲作此詩。飢眼眩東西，詩腸忘早晏。雖知燈是火，不悟鍾非飯。山僧異漂母，但可供一莞。何為三百年，記憶作此訕。齋廚養若人，無益只遺患。乃知飯後鐘，闍黎蓋具眼。道人幽夢曉初還，已覺笙蕭下月壇。風伯前驅清宿霧，祝融驂乘破朝寒。英姿連璧従多士，妙句鏘金和八鑾。已向詞臣得頗牧，（時穎叔新除熙河帥。）路人莫作老儒看。留燈坐達曉，要與影晤言。下帷對古人，何暇復窺園。使君本學武，少誦《十三篇》。頗能口擊賊，戈戟亦森然。才智誰不如，功名嘆無緣。獨來向我說，憤懣當奚宣。一見勝百聞，往鏖皋蘭山。白衣挾三矢，趁此徵遼年。似知金馬客，時夢碧雞坊。冰雪消殘臘，煙波寫故鄉。鳴鑾自容與，立馬久迴翔。乞與三韓使，新圖到樂浪。（時高麗使在都下，每至勝境，輒圖畫以歸。）梅聖俞嘗作《四禽言》。餘謫黃州，寓居定惠院，繞舍皆茂林修竹，荒池蒲葦。春夏之交，鳴鳥百族，土人多以其聲之似者名之，遂用聖俞體作《五禽言》。使君向蘄州，更唱蘄州鬼。我不識使君，寧知使君死。人生作鬼會不免，使君已老知何晚。（王元之自黃移蘄州，聞啼鳥，問其名。或對曰：“此名蘄州鬼。”元之大惡之，果卒於蘄。）南山昨夜雨，西溪不可渡。溪邊布穀兒，勸我脫破礻誇。不辭脫袴溪水寒，水中照見催租瘢。（士人謂布穀為脫卻破袴。）去年麥不熟，挾彈規我肉。今年麥上場，處處有殘粟。豐年無象何處尋，聽取林間快活吟。（此鳥聲雲：麥飯熟，即快活。）力作力作，蠶絲一百箔。壠上麥頭昂，林間桑子落。願儂一箔千兩絲，繅絲得蛹飼爾雛。（此鳥聲雲：蠶絲一百箔。）姑惡姑惡，姑不惡，妾命薄。君不見東海孝婦死作三年乾，不如廣漢龐姑去卻還。（姑惡，水鳥也。俗雲婦以姑虐死，故其聲雲。）米盡無人典破裘，送行萬里一鄒遊。解舟又欲攜君去，歸舍聊須與婦謀。聞道年來丹伏火，不愁老去雪盈頭。剩買山田添鶴口，廟堂新拜富民侯。寄語庵前抱節君，與君到處合相親。寫真雖是文夫子，我亦真堂作記人。柳真齡字安期，閩人也。家寶一鐵拄杖，如ω慄木，牙節宛轉天成，中空有簧，行輒微響。柳雲得之浙中，相傳王審知以遺錢鏐，鏐以賜一僧。柳偶得之以遺餘，作此詩謝之。柳公手中黑蛇滑，千年老根生乳節。忽聞鏗然爪甲聲，四坐驚顧知是鐵。含簧腹中細泉語，迸火石上飛星裂。公言此物老有神，自昔閩王餉吳越。不知流落幾人手，坐看變滅如春雪。忽然贈我意安在，兩腳未許甘衰歇。便尋轍跡訪崆峒，徑渡洞庭探禹穴。披榛覓藥採芝菌，刺虎鏦蛟擉蛇蠍。會教化作兩錢錐，歸來見公未華髮。問我鐵君無恙否，取出摩挲向公說。餘至黃州二年，日以困匱，故人馬正卿哀餘乏食，為於郡中請故營地數十畝，使得躬耕其中。地既久荒為茨棘瓦礫之場，而歲又大旱，墾闢之勞，筋力殆盡。釋耒而嘆，乃作是詩，自愍其勤，庶幾來歲之入以忘其勞焉。廢壘無人顧，頹垣滿蓬蒿。誰能捐筋力，歲晚不償勞。獨有孤旅人，天窮無所逃。端來拾瓦礫，歲旱土不膏。崎嶇草棘中，欲刮一寸毛，喟焉釋耒嘆，我廩何時高。荒田雖浪莽，高庳各有適。下隰種秔稌，東原蒔棗慄。江南有蜀士，桑果已許乞。好竹不難栽，但恐鞭橫逸。仍須卜佳處，規以安我室。家童燒枯草，走報暗井出。一飽未敢期，瓢飲已可必。自昔有微泉，來従遠嶺背。穿城過聚落，流惡壯蓬艾。去為柯氏陂，十畝魚蝦會。歲旱泉亦竭，枯萍黏破塊。昨夜南山雲，雨到一犁外。泫然尋故瀆，知我理荒薈。泥芹有宿根，一寸嗟獨在。雪芽何時動，春鳩行可膾。（蜀人貴芹芽膾，雜鳩肉作之。）種稻清明前，樂事我能數。毛空暗春澤，針水聞好語。（蜀人以細雨為雨毛。稻初生時，農夫相語稻針出矣。）分秧及初夏，漸喜風葉舉。月明看露上，一一珠垂縷。秋來霜穗重，顛倒相撐拄。但聞畦隴間，蚱蜢如風雨。（蜀中稻熟時，蚱蜢群飛田間，如小蝗狀，而不害稻。）新舂便入甑，玉粒照筐筥。我久食官倉，紅腐等泥土。行當知此味，口腹吾已許。良農惜地力，幸此十年荒。桑柘未及成，一麥庶可望。投種未逾月，覆塊已蒼蒼。農夫告我言，勿使苗葉昌。君欲富餅餌，要須縱牛羊。再拜謝苦言，得飽不敢忘。種棗期可剝，種鬆期可斫。事在十年外，吾計亦已愨。十年何足道，千載如風雹。舊聞李衡奴，此策疑可學。我有同舍郎，官居在灊嶽。（李公擇也。）遺我三寸甘，照座光卓犖。百栽倘可致，當及春冰渥。想見竹籬間，青黃垂屋角。潘子久不調，沽酒江南村。郭生本將種，賣藥西市垣。古生亦好事，恐是押牙孫。家有十畝竹，無時客叩門。我窮交舊絕，三子獨見存。従我於東坡，勞餉同一餐。可憐杜拾遺，事與朱阮論。吾師卜子夏，四海皆弟昆。馬生本窮士，従我二十年。日夜望我貴，求分買山錢。我今反累生，借耕輟茲田。刮毛龜背上，何時得成氈。可憐馬生痴，至今誇我賢。眾笑終不悔，施一當獲千。澹月疏星繞建章，仙風吹下御爐香。侍臣鵠立通明觀，一朵紅雲捧玉皇。薄雪初消野未耕，賣薪買酒看昇平。吾君勤儉倡優拙，自是豐年有笑聲。老病行穿萬馬群，九衢人散月紛紛。歸來一點殘燈在，猶有傳柑遺細君。（侍飲樓上，則貴戚爭以黃柑遺近臣，謂之傳柑，蓋尚矣。）．王凌謂賈充曰：“汝非賈樑道之子耶？乃欲以國與人。”由此觀之，樑道之忠於魏也久矣。司馬景王既執凌而歸，過樑道廟，凌大呼曰：“我亦大魏之忠臣也。”及司馬景王病，見凌與樑道守而殺之。二人者，可謂忠義之至，精貫於幽明矣，然樑道之靈，獨不能已其子充之奸，至使首發成濟之事，此又理之不可曉者也。故予戲作小詩云。嵇紹似康為有子，郗超叛鑑是無孫。如今更恨賈樑道，不殺公閭殺子元。玉堂晝掩春日閒，中有郭熙畫春山。鳴鳩乳燕初睡起，白波青嶂非人間。離離短幅開平遠，漠漠疏林寄秋晚。恰似江南送客時，中流回頭望雲巘。伊川佚老鬢如霜，臥看秋山思洛陽。為君紙尾作行草，炯如嵩洛浮秋光。我従公遊如一日，不覺青山映黃髮。為畫龍門八節灘，待向伊川買泉石。穎叔出使臨洮，軾與穆父、仲至同餞之，各賦詩一篇，以今我來思為韻，致遄歸之意，軾得我字。西方猶宿師，論將不及我。苟無深入計，緩帶我亦可。承明正須君，文字粲藻火。自薦雖雲數，留行終不果。正坐喜論兵，臨老付邊瑣。新詩出談笑，僚友困掀簸。我欲歌杕杜，楊柳方婀娜。邊風事首虜，所得蓋么麼。願為魯連書，一射聊城笴。陰功在不殺，結草酬魏顆。東武舊俗，每歲四月大會於南禪、資福兩寺，以芍藥供佛。而今歲最盛，凡七千餘朵，皆重跗累萼，繁麗豐碩。中有白花正圓如覆盂，其下十餘葉稍大，承之如盤，姿格絕異，獨出於七千朵之上，雲得之於城北蘇氏園中，周宰相莒公之別業也，而其名俚甚，乃為易之。雜花狼藉佔春餘，芍藥開時掃地無。兩寺妝成寶纓絡，一枝爭看玉盤盂。佳名會作新翻曲，絕品難逢舊畫圖。従此定知年穀熟，姑山親見雪肌膚。花不能言意可知，令君痛飲更無疑。但持白酒勸嘉客，直待瓊舟覆玉彝。負郭相君初擇地，看羊屬國首吟詩。吾家豈與花相厚，更問殘芳有幾枝。香似龍涎仍釅白，味如牛乳更全清。莫將北海金齏鱠，輕比東坡玉糝羹。風捲飛花自入帷，一樽遙想破愁眉。泥深厭聽雞頭鶻，（蜀人謂泥滑滑為雞頭鶻。）酒淺欣嘗牛尾狸。通印子魚猶帶骨，披綿黃雀漫多脂。殷勤送去煩纖手，為我磨刀削玉肌。謁入不得去，兀坐如枯株。豈惟主忘客，今我亦忘吾。同僚不解事，慍色見髯須。雖無性命憂，且復忍須臾。膠西先生趙明叔，家貧，好飲，不擇酒而醉。常雲：薄薄酒，勝茶湯，醜醜婦，勝空房。其言雖俚，而近乎達，故推而廣之以補東州之樂府；既又以為未也，復自和一篇，聊以發覽者之一噱雲耳。薄薄酒，勝茶湯；粗粗布，勝無裳；醜妻惡妾勝空房。五更待漏靴滿霜，不如三伏日高睡足北窗涼。珠襦玉柙萬人相送歸北邙，不如懸鶉百結獨坐負朝陽。生前富貴，死後文章，百年瞬息萬世忙。夷齊盜跖俱亡羊，不如眼前一醉是非憂樂都兩忘。薄薄酒，飲兩鍾；粗粗布，著兩重；美惡雖異醉暖同，醜妻惡妾壽乃公。隱居求志義之従，本不計較東華塵土北窗風。百年雖長要有終，富死未必輸生窮。但恐珠玉留君容，千載不朽遭樊崇。文章自足欺盲聾，誰使一朝富貴面發紅。達人自達酒何功，世間是非憂樂本來空。十二月二十五日，大雪始晴，夢人以雪水烹小團茶，使美人歌以飲。餘夢中為作迴文詩，覺而記其一句雲亂點餘花唾碧衫，意用飛燕唾花故事也，乃續之為二絕句雲。酡顏玉碗捧纖纖，亂點餘花唾碧衫。歌咽水雲凝靜院，夢驚鬆雪落空巖。空花落盡酒傾缸，日上山融雪漲江。紅焙淺甌新活火，龍團小碾鬥晴窗。此身江海寄天遊，一落紅塵不易收。未許相如還蜀道，空教何遜在揚州。又驚白酒催黃菊，尚喜朱顏映黑頭。火急著書千古事，虞卿應未厭窮愁。房州通判許安世，以書遺餘言：“吾州有異人，常戴三朵花，莫知其姓名，郡人因以三朵花名之。能作詩，皆神仙意。又能自寫真，人有得之者。”許欲以一本見惠，乃為作此詩。學道無成鬢已華，不勞千劫漫烝砂。歸來且看一宿覺，未暇遠尋三朵花。兩手欲遮瓶裡雀，四條深怕井中蛇。畫圖要識先生面，識問房陵好事家。駕部員外郎李君宗固，景祐中良吏也，守漢州。有道士尹可元，精練善畫，以遺火得罪，當死。君緩其獄，會赦，獲免，時可元年八十一，自誓且死必為李氏子以報。可元既死二十餘年，而君子世昌之婦，夢可元入其室，生子曰得柔，小名蜀孫。幼而善畫，既長，讀莊、老，喜之，遂為道士，賜號妙應，事母以孝謹聞。其寫真，蓋妙絕一時雲。世人只數曹將軍，誰知虎頭非痴人。腰間大羽何足道，頰上三毛自有神。平生狎侮諸公子，戲著幼輿岩石裡。故教世世作黃冠，布襪青鞋弄雲水。千年鼻祖守關門，一念還為李耳孫。香火舊緣何日盡，丹青餘習至今存。五十之年初過二，衰顏記我今如此。他時要指集賢人，知是香山老居士。（樂天為翰林學士，奉詔寫真集賢院。）萬劫互起滅，百年一踟躇。漂流四十年，今乃言卜居。且喜天壤間，一席亦吾廬。稍理蘭桂叢，盡平狐兔墟。黃櫞出舊枿，紫茗抽新畲。我本早衰人，不謂老更劬。邦君助畚鍤，鄰里通有無。竹屋從低深，山窗自明疏。一飽便終日，高眠忘百須，無妻老相如。屬國新從海外歸，君平且莫下簾帷。前生恐是盧行者，後學過呼韓退之。死後人傳戒定慧，生時宿直鬥牛箕。憑君為算行年看，便數生時到死時。暗麝著人簪茉莉，紅潮登頰醉檳榔。晚雨纖纖變玉aa17，小庵高臥有餘清。夢驚忽有穿窗片，夜靜惟聞瀉竹聲。稍壓冬溫聊得健，未濡秋旱若為耕。天公用意真難會，又作春風爛漫晴。駙馬都尉王詵晉卿，功臣全彬之後也。元豐二年，予得罪貶黃岡，而晉卿亦坐累遠謫，不相聞者七年。予既召用，晉卿亦還朝，相見殿門外。感嘆之餘，作詩相屬，託物悲慨，阨窮而不怨，泰而不驕。憐其貴公子有志如此，故次其韻。先生飲東坡，獨舞無所屬。當時挹明月，對形三人足。醉眠草棘間，蟲虺莫予毒。醒來送歸雁，一寄千里目。悵焉懷公子，旅食久不玉。欲書加餐字，遠託西飛鵠。謂言相濡沫，未足救溝瀆。吾生如寄耳，何者為禍福。不如兩相忘，昨夢那可逐。上書得自便，歸老湖山曲。躬耕二頃田，自種十年木。豈知垂老眼，卻對金蓮燭。公子亦生還，仍分刺史竹。賢愚有定分，樽俎守尸祝。文章何足雲，執技等醫卜。朝廷方西顧，羌虜驕未伏。遙知重陽酒，白羽落黃菊。羨君真將家，浮面氣可掬。（袁天綱語竇軌：君語則赤氣浮面，為將勿多殺人。）何當請長纓，一戰河湟復。平生我與爾，舉意輒相然。豈止磁石針，雖合猶有間。此外一子由，出處同偏僊。晚景最可惜，分飛海南天。糾纆不吾欺，寧此憂患先。顧引一杯酒，誰謂無往還。寄語海北人，今日為何年。醉裡有獨覺，夢中無雜言。天寒水落魚在泥，短鉤畫水如耕犁。渚蒲拔折藻荇亂，此意豈復遺鰍鯢。偶然信手皆虛擊，本不辭勞幾萬一。一魚中刃百魚驚，蝦蟹奔忙誤跳擲。漁人養魚如養雛，插竿冠笠驚鵜鶘。豈知白挺鬧如雨，攪水覓魚嗟已疏。阿堵不解醉，誰歟此頹然。誤入無功鄉，掉臂嵇阮間。飲中八仙人，與我俱得仙淵明豈知道，醉語忽談天。偶見此物真，遂超天地先。醉醒可還酒，此覺無所還。清風洗徂暑，連雨催豐年。床頭伯雅君，此子可與言。今年粳稻熟苦遲，庶見霜風來幾時。霜風來時雨如瀉，杷頭出菌鎌生衣。眼枯淚盡雨不盡，忍見黃穗臥青泥！茆苫一月壠上宿，天晴獲稻隨車歸。汗流肩赬載入市，價賤乞與如糠粃。賣牛納稅拆屋炊，慮淺不及明年飢。官今要錢不要米，西北萬里招羌兒。龔黃滿朝人更苦，不如卻作河伯婦！餘舊有贈元素〔詞〕雲天涯同是傷流落，元素以為今日之先兆，且悲當時六客之存亡。六客蓋張子野、劉孝叔、陳令舉、李公擇及元素與餘也。不愁春盡絮隨風，但喜丹砂入頰紅。流落天涯先有讖，摩挲金狄會當同。蘧蘧未必都非夢，了了方知不落空。莫把存亡悲六客，已將地獄等天宮。臨池妙墨出元常，弄玉嬌姿笑柳娘。吟看屢曾驚太傅，斷絃何必試中郎。西蜀道士楊世昌，善作蜜酒，絕醇釅。餘既得其方，作此歌遺之。真珠為漿玉為醴，六月田夫汗流泚。不如春甕自生香，蜂為耕耘花作米。一日小沸魚吐沫，二日眩轉清光活。三日開甕香滿城，快瀉銀瓶不須撥。百錢一斗濃無聲，甘露微濁醍醐清。君不見南園採花蜂似雨，天教釀酒醉先生。先生年來窮到骨，問人乞米何曾得。世間萬事真悠悠，蜜蜂大勝監河侯。舊聞靖長官、賀水部，皆唐末五代人，得道不死。章聖皇帝東封，有謁於道左者，其謁雲晉水部員外郎賀亢，再拜而去，上不知也。已而閱謁，見之，大驚，物色求之不可得。天聖初，又使其弟子喻澄者詣闕進佛道像，直數千萬。張公安道與澄遊，具得其事。又有喬仝者，少得大風疾幾死，賀使學道，今年八十，益壯盛。人無復見賀者，而仝數見之。元祐二年十二月，仝來京師十許日，餘留之不可，曰賀以上元期我於蒙山，又曰吾師嘗遊密州，識君於常山道上，意若喜君者。作是詩以送之，且作五絕句以寄賀。君年二十美且都，初得惡疾墮眉須。紅顏白髮驚妻孥，覽鏡自嫌欲棄軀。結茅窮山啖鬆腴，路逢逃秦博士盧。方瞳照野清而臞，再拜未起煩一呼。覺知此身了非吾，炯然蓮花出泥塗。隨師東遊渡濰邞，（濰、邞，密州二水名。。）山頭見我兩輪朱。豈知仙人混屠沽，爾來八十胸垂胡。上山如飛嗔人扶，東歸有約不敢渝。新年當參老仙儒，秋風西來下雙鳧，得棗如瓜分我無。生長兵間早脫身，晚為元祐太平人。不驚渤澥桑田變，來看龜蒙漏澤春。曾謁東封玉輅塵，幅巾短褐亦逡巡。行宮夜奏空名姓，悵望雲霞縹緲人。垂老區區豈為身，微言一發重千鈞。始知不見高皇帝，正似商山四老人。舊聞父老晉郎官，已作飛騰變化看。聞道東蒙有居處，願供薪水看燒丹。千古風流賀季真，最憐嗜酒謫仙人。狂吟醉舞知無益，粟飯藜羹間養神。觀魚惠子臺蕪沒，夢蝶莊生冢木秋。惟有清淮供四望，年年依舊背城流。予昔夢食石芝，作詩記之，今乃真得石芝於海上，子由和前詩見寄。予頃在京師，有鑿井得如小兒手以獻者，臂指皆具，膚理若生。予聞之隱者曰，此肉芝也，與子由烹而食之。追記其事，複次前韻。土中一掌嬰兒新，爪指良是肌骨勻。見之怖走誰敢食，天賜我爾不及賓。旌陽遠遊同一許，長史玉斧皆門戶。我家韋布三百年，只有陰功不知數。跪陳八簋加六瑚，化人視之真塊蘇。肉芝烹熟石芝老，笑唾熊掌嚬雕胡。老蠶作繭何時脫，夢想至人空激烈。古來大藥不可求，真契當如磁石鐵。折腳鐺邊煨淡粥，曲枝桑下飲離杯。書生不是南遷客，魑魅驚人須早回。李臺卿，字明仲，廬州人。貌陋甚，性介不群，而博學強記，罕見其比。好《左氏》，有《史學考正同異》，多所發明。知天文律歷，千載之日可坐數也。軾謫居黃州，臺卿為麻城主簿，始識之。既罷居於廬，而曹光州演甫以書報其亡。臺卿，光州之妻黨也。我初未識君，人以君為笑。垂頭若病鶴，煙雨霾七竅。敝衣來過我，危坐若持釣。褚裒半面新，鬷蔑一語妙。徐徐涉其瀾，極望不得徼。卻觀元嫵媚，士固難輕料。看書眼如月，罅隙靡不照。我老多遺忘，得君如再少。従橫通雜藝，甚博且知要。所恨言無文，至老幽不耀。其生世莫識，已死誰復吊。作詩遺故人，庶解俗子譙。少年鞍馬勤遠行，臥聞齕草風雨聲，見此忽思短策橫。十年髀肉磨欲透，那更陪君作詩瘦，不如芋魁歸飯豆。門前欲嘶御史驄，詔恩三日休老翁，羨君懷中雙橘紅。（黃有老母。）聯鑣接武兩長身，鵷鷺行中語笑親。九子羨君門戶壯，八州憐我往來頻。佇聞東府開賓閣，便乞西湖洗塞塵。更向青齊覓訊息，要知従事是何人。造物本兒戲，風噫雷電笑。誰令妄驚怪，失匕號萬竅。人人走江湖，一一操網釣。偶然連六鰲，便謂此手妙。空令任公子，三歲蹲海徼。長貧固不辭，一死實未料。難將蓍草算，除用佛眼照。何人嗣家學，恨子兒尚少。嗟我與曹君，衰老世不要。空言今無救，奇志後必耀。吟公五字詩，義重千金吊。收藏慎勿出，免使群兒譙。孰視空堂竟不言，故應知我未天全。肯來傅舍人皆說，能致先生子亦賢。脫屣不妨眠糞屋，流澌爭看浴冰川。士廉豈識桃椎妙，妄意稱量未必然。老人心事日摧頹，宿火通紅手自焙。小甑短瓶良具足，稚兒嬌女共燔煨。寄君東閣閒烝慄，知我空堂坐畫灰。約束家僮好收拾，故山梨棗待翁來。炎歊六月北窗涼，更覺甘如飯稻粱。宰我糞牆譏敢避，孝先經笥謔兼忘。憂虞心謝知時雁，安穩身同掛角羊。要識熙熙不爭競，華胥別是一仙鄉。朝見吳山橫，暮見吳山縱。吳山故多型，轉側為君容。幽人起朱閣，空洞更無物。惟有千步岡，東西作簾額。春來故國歸無期，人言悲秋春更悲。已泛平湖思濯錦，更看橫翠憶峨眉。雕欄能得幾時好，不獨憑欄人易老。百年興廢更堪哀，懸知草莽化池臺。遊人尋我舊遊處，但覓吳山橫處來。功利爭先變法初，典型獨守老成餘。窮人未信詩能爾，倚市懸知繡不如。代北諸生漸狂簡，床頭雜說為爬梳。歸來問雁吾何敢，疾世王符解著書。此君何處不相宜，況有能言老令威。誰識長身古君子，猶將緇布緣深衣。菜之美者，有吾鄉之巢，故人巢元修嗜之，餘亦嗜之。元修雲：使孔北海見，當復雲吾家菜耶？因謂之元修菜。餘去鄉十有五年，思而不可得。元修適自蜀來，見餘於黃，乃作是詩，使歸致其子，而種之東坡之下雲。彼美君家菜，鋪田綠茸茸。豆莢圓且小，槐芽細而豐。種之秋雨餘，擢秀繁霜中。欲花而未萼，一一如青蟲。是時青裙女，採擷何匆匆。烝之復湘之，香色蔚其饛。點酒下鹽豉，縷橙芼姜蔥。那知雞與豚，但恐放箸空。春盡苗葉老，耕翻煙雨叢。潤隨甘澤化，暖作青泥融。始終不我負，力與糞壤同。我老忘家舍，楚音變兒童。此物獨嫵媚，終年系餘胸。君歸致其子，囊盛勿函封。張騫移苜蓿，適用如葵菘。馬援載薏苡，羅生等蒿蓬。懸知東坡下，塉鹵化千鍾。長使齊安人，指此說兩翁。時新滿座聞名字，別久何人記色香。葉似楊梅蒸霧雨，花如盧橘傲風霜。每憐蓴菜下鹽豉，肯與葡萄壓酒漿。回首驚塵卷飛雪，詩情真合與君嘗。白髮已十載，青春無一堪。不驚新歲換，聊與故人談。牛健民聲喜，鴉嬌雪意酣。霏微不到地，和暖要宜蠶。歲月斜川似，風流曲水慚。行吟老燕代，坐睡夢江潭。丞掾頗哀援，歌呼誰怕參。衰懷久灰槁，習氣尚饞貪。白啖本河朔，紅消真劍南。辛盤得青韭，臘酒是黃柑。歸臥燈殘帳，醒聞葉打庵。須煩李居士，重說後三三。黃琮白琥天不惜，顧恐貪夫死懷璧。君看龍尾豈石材，玉德金聲寓於石。與天作石來幾時，與人作硯初不辭。詩成鮑謝石何與，筆落鍾王硯不知。錦茵玉匣俱塵垢，搗練支床亦何有。況瞠蘇子鳳咮銘，戲語相嘲作牛後。碧天照水風吹雲，明窗大幾清無塵。我生天地一閒物，蘇子亦是支離人。粗言細語都不擇，春蚓秋蛇隨意畫。願從蘇子老東坡，仁者不用生分別。空中細莖插天芒，不生沮澤生陵岡。涉閱四氣更六陽，森然不受螟與蝗。飛龍御月作秋涼，蒼波改色屯雲黃。天旋雷動玉塵香，起溲十裂照坐光。跏趺牛嚼安且詳，動搖天關出瓊漿。壬公飛空丁女藏，三伏遇井了不嘗。釀為真一和而莊，三杯儼如侍君王。湛然寂照非楚狂，終身不入無功鄉。陳公弼家藏《柏石圖》，其子慥季常傳寶之。東坡居士作詩，以為之銘。柏生兩石間，天命本如此。雖雲生之艱，與石相終始。韓子俯仰人，但愛平地美。土膏雜糞壤，成壞幾何耳。君看此槎牙，豈有可移理。蒼龍轉玉骨，黑虎抱金柅。畫師亦可人，使我毛髮起。當年落筆意，正欲譏韓子。舊隱三年別，杉鬆好在不？我今尚眷眷，此意恐悠悠。閉戶時尋夢，無人可說愁。還來送別處，雙淚寄南州。燕子人亡三百秋，捲簾那復似揚州。西行未必能勝此，空唱崔徽上白樓。我擊藤床君唱歌，明年六十奈君何。醉顛只要裝風景，莫向人前自洗磨。（趙每醉歌畢，輒曰明年六十矣。）戲請黃魯直學士秦少游賢良各為賦一首為老人光華青衫半作霜葉枯，遇民如兒吏如奴。吏民莫作官長看，我是識字耕田夫。妻啼兒號刺史怒，時有野人來挽須。拂衣自注下下考，芋魁飯豆吾豈無。歸來瑞草橋邊路，獨遊還佩平生壺。慈姥巖前自喚渡，青衣江上人爭扶。今年蠶市數州集，中有遺民懷袴襦。邑中之黔相指似，白髯紅帶老不癯。我欲西歸卜鄰舍，隔牆拊掌容歌呼。不學山王乘駟馬，回頭空指黃公壚。前身本同社，宿業獨臨邊。一悟鏡空老，始知圓澤賢。歸心忘犢佩，生術寄羊鞭。不似歐陽子，空留六一泉。山西戰馬飢無肉，夜嚼長稭如嚼竹。蹄間三丈是徐行，不信天山有坑谷。豈如廄馬好頭赤，立仗歸來臥斜日。莫教優孟卜葬地，厚衣薪槱入銅歷。予初赴中山，連日風埃，未嘗了了見太行也。今將適嶺表，頗以是為恨。過臨城、內丘，天氣忽清徹，西望太行，草木可數，岡巒北走，崖谷秀傑。忽悟嘆曰：吾南遷其速返乎，退之衡山之祥也。書以付邁，使志之。逐客何人著眼看，太行千里送徵鞍。未應愚谷能留柳，可獨衡山解識韓。達天資近道又得至人養生長年之訣而餘亦竊聞其一二以為今者宦遊相別之日淺而異時退休相従之日長既以自解且以慰子由雲（詩前原有蘇轍原詩，今刪。）別期漸近不堪聞，風雨蕭蕭已斷魂。猶勝相逢不相識，形容變盡語音存。但令朱雀長金花，此別還同一轉車。五百年間誰覆在，會看銅狄兩諮嗟。白鶴聲可憐，紅鶴聲可惡。白鶴招不來，紅鶴揮不去。長鬆受穢死，乃以紅鶴故。北山道人曰：吾何為而喜？惡者自惡，吾何為而怒？去自去耳，吾何駛而追？來自來耳，吾何妨而拒？吾豈厭喧而求靜？吾豈好丹而非素？汝謂鬆死，吾無依焉，吾方舍陰而坐露。無數。花間石室可容車，流蘇寶蓋窺靈宇。何年霹靂起神物，玉棺飛出王喬墓。當時醉臥動千日，至今石縫餘糟醑。仙人一去五十年，花老室空誰作主。手植數鬆今偃蓋，蒼髯白甲低瓊戶。我來取酒酹先生，後車仍載胡琴女。一聲冰鐵散巖谷，海為瀾翻鬆為舞。爾來心賞復何人，持節中郎醉無伍。獨臨斷岸撥出日，紅波碧巘相吞吐。徑尋我語覓餘聲，拄杖彭鏗叩銅鼓。長篇小字遠相寄，一唱三嘆神悽楚。江風海雨入牙頰，似聽石室胡琴語。我今老病不出門，海山岩洞知何許。門外桃花自開落，床頭酒甕生塵土。前年開閣放柳枝，今年洗心參佛祖。夢中舊事時一笑，坐覺俯仰成今古。願君不用刻此詩，東海桑田真旦暮。眼明初見淮南樹，十客相逢九吳語。旅程已付夜帆風，客睡不妨背船雨。黃柑紫蟹見江海，紅稻白魚飽兒女。殷勤買酒謝船師，千里勞君勤轉櫓。系舟淮北雨折軸，系舟淮南風斷橋。客行有期日月疾，歲事欲晚霜雪驕。山根浪頭作雷吼，縮手敢試舟師篙。不用燃犀照幽怪，要須拔劍斬長蛟。雙頰凝酥發抹漆，眼光入簾珠的皪。故將白練作仙衣，不許紅膏汙天質。吳音嬌軟帶兒痴，無限閒愁總未知。自古佳人多命薄，閉門春盡楊花落。養氣如養兒，棄官如棄泥。人皆笑子拙，事定竟誰迷。歸耕獨患貧，問子何所齎。尺宅足自庇，寸田有餘畦。明珠照短褐，陋室生虹霓。雖無孔方兄，顧有法喜妻。彈琴一長嘯，不答阮與嵇。曹南劉夫子，名與子政齊。家有鴻寶書，不鑄金褭蹄。促膝問道要，遂蒙分刀圭。不忍獨不死，尺書肯見梯。我生本強鄙，少以氣自擠。孤舟倒江河，赤手攬象犀。年來稍自笑，留氣下暖臍。苦恨聞道晚，意象颯已悽。空見孫思邈，區區賦病梨。今歲東風巧剪裁，含情只待使君來。對花無信花應恨，直恐明年便不開。道人手種幾生前，鶴骨龍筋尚宛然。雙幹一先神物化，九朝三見太平年。忽驚華構依巖出，乞與佳名到處傳。此柏未枯君記取，灰心聊伴小乘禪。去蜀初逃難，遊秦遂不歸。園荒喬木老，堂在昔人非。鑿石清泉激，開門野鶴飛。退居吾久念，長恐此心違。請得一日假，來遊半月泉。何人施大手，擘破水中天。徑轉如修蟒，坡垂似伏鰲。樹從何代有，人與此堂高。好古嗟生晚，偷閒厭久勞。王孫早歸隱，塵土汙君袍。暮雲收盡溢清寒，銀漢無聲轉玉盤。此生此夜不長好，明月明年何處看。吾先君子嘗蓄木山三峰，且為之記與詩。詩人梅二丈聖俞見而賦之，今三十年矣。而猶子千乘又得五峰，益奇，因次聖俞韻，使並刻之其側。木生不用回萬牛，願終天年僕沙洲。時來幸逢河伯秋，掀然見怪推不流。蓬婆雪嶺巧雕鎪，蟄蟲行蟻為豪酋。阿咸大膽忽持去，河伯好事不汝尤。城中古沼浸坤軸，一林瘦竹吾菟裘。二頃良田不難買，三年榿木行可槱。會將白髮對蒼巘，魯人不厭東家丘。是詩忠孝王家千柱宮，東坡作吏五年中。中和堂上東南頰，獨有人間萬里風。二月驚梅晚，幽香此地無。依依慰遠客，皎皎似吳姝。不恨故園隔，空嗟芳歲徂。春深桃杏亂，笑汝益羇孤。翠石如鸚鵡，何年別海堧。貢隨南使遠，載壓渭舟偏。已伴喬松老，那知故國遷。金人解辭漢，汝獨不潸然？予過廬山下，雲物騰湧，默有禱焉。未午，眾峰凜然，故作是詩。亂雲欲霾山，勢與飄風南。群隮相應和，勇往爭驂驔。可憐薈蔚中，時出紫翠嵐。雁沒失東嶺，龍騰見西龕。一時供坐笑，百態變立談。暴雨破坱圠，清飆掃渾酣。廓然歸何處，陋矣安足戡。亭亭紫霄峰，窈窈白石庵。五老數鬆雪，雙溪落天潭。雖雲默禱應，顧有移文慚。都城更幾姓，到處有殘碑。古隧埋蝌蚪，崩崖露伏龜。安排壯亭榭，收拾費金貲。岣嶁何須到，韓公浪自悲。十年不還鄉，兒女日夜長。豈惟催老大，漸覆成凋喪。每聞耆舊亡，涕泫聲輒放。老任況奇逸，先子推輩行。文章小得譽，詩語尤清壯。吏能復所長，談笑萬夫上。自喜作劇縣，偏工破豪黨。奮髯走猾吏，嚼齒對奸將。哀哉命不偶，每以才得謗。竟使落窮山，青衫就黃壤。宦遊久不樂，江海永相望。退耕本就君，時節相勞餉。此懷今不遂，歸見累累葬。望哭國西門，落日銜千嶂。平生惟一子，抱負珠在掌。見之齠齔中，已有食牛量。他年如入洛，生死一相訪。惟有王浚衝，心知中散狀。